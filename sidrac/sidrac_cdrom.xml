<?xml version='1.0'?><!DOCTYPE TEI.2 PUBLIC '-//TEI P4//DTD Main Document Type//EN' 'http://www.tei-c.org/Guidelines/DTD/tei2.dtd' [<!ENTITY % TEI.transcr 'INCLUDE'> <!ENTITY % TEI.prose 'INCLUDE'><!ENTITY % TEI.linking 'INCLUDE'><!ENTITY % TEI.figures 'INCLUDE'><!ENTITY % TEI.analysis 'INCLUDE'><!ENTITY % TEI.corpus 'INCLUDE'><!ENTITY % TEI.XML 'INCLUDE'><!NOTATION TEI-XML PUBLIC 'TEI P4' 'http://www.tei-c.org/Guidelines/DTD/tei2.dtd'>]><TEI.2><teiHeader>
<fileDesc>
<titleStmt>
<title>Sidrac</title>
<author>Onbekend</author>
</titleStmt>
<editionStmt>
<edition>J.F.J. Van Tol: Het Boek van Sidrac in de Nederlanden. Met tekstuitgave naar ms. Marshall 28 der Bodleyan Library te Oxford. Amsterdam, 1936.</edition>
</editionStmt>
<publicationStmt>
<p></p>
</publicationStmt>
<sourceDesc>
<listBibl id="inlMetadata">
<bibl><interpGrp type="titleLevel1">
<interp value="Sidrac"/>
</interpGrp><interpGrp type="medium">
<interp value="book"/>
</interpGrp><interpGrp type="authorLevel1">
<interp value="Onbekend"/>
</interpGrp>
<interpGrp type="ipr">
<interp value="online"/>
</interpGrp><interpGrp type="corpusProvenance">
<interp value="cdrom-mnl"/>
</interpGrp>
<interpGrp type="pubYear_from"><interp value="1460"/></interpGrp>
<interpGrp type="witnessYear_from"><interp value="1460"/></interpGrp>
<interpGrp type="pubYear_to"><interp value="1480"/></interpGrp>
<interpGrp type="witnessYear_to"><interp value="1480"/></interpGrp>
</bibl>
</listBibl>
<bibl id="original-metadata-cdrom-version"><![CDATA[
<TITEL>Sidrac</TITEL>
<TITEL>Boec van Sidrac</TITEL>
<author>Onbekend</author>
<AARD>Proza</AARD>
<BRON nr="D179">Oxford, Bodleian Library, Marshall 28</BRON>
<DATUM>1460-1480</DATUM>
<OMVANG>84199 woorden (d.i. zonder de inhoudstafel)</OMVANG>
<BRON.OPM>Papieren handschrift, 115 bladen, 2 kolommen per bladzijde, 36 tot 38 regels per kolom. Het handschrift heeft in de 17de eeuw toebehoord aan de Antwerpse bibliofiel P. Oris, die op verschillende plaatsen in de tekst toevoegingen aangebracht heeft, waarbij hij gebruik maakte van de Leidse druk van het werk, in 1496 bij Huych Jansoen van Woerden vervaardigd.</BRON.OPM>
<EDITIE>J.F.J. Van Tol: Het Boek van Sidrac in de Nederlanden. Met tekstuitgave naar ms. Marshall 28 der Bodleyan Library te Oxford. Amsterdam, 1936.</EDITIE>
<STATUS>Kritisch</STATUS>
<BRONMNW>248 (ander hs.)</BRONMNW>
<BRONMNW>685.1 (ander hs.)</BRONMNW>
<BRONMNW>685.3 (ander hs.)</BRONMNW>
<BRONMNW>1261.6 (ander hs.)</BRONMNW>
<BRONMNW>1331.3 (ander hs.)</BRONMNW>
<EDITIE.OPM>Van Tol koos voor zijn editie het Oxfordse handschrift als legger. Hij vulde daarbij de tekst soms aan met passages uit andere handschriften en uit een druk; daarvoor gebruikte hij hs. Brussel, Koninklijke Bibliotheek, 1714 (sigle B), hs. olim Hamburg, Staats- und Universit&#x00E4;tsbibliothek, Cod. germ. 24 fol. (sigle H), hs. K&#x00F6;nigsberg, Staats- und Universit&#x00E4;tsbibliothek, 903 (sigle K), het Nederduitse hs. Kopenhagen, Universiteitsbibliotheek, Arnamagneanske Institut, 807, 4&#x00BA; en de incunabel gedrukt in Leiden in 1495 bij Huygen Jansoen van Woerden; ook de toevoegingen van P. Oris (zie hierboven) laste hij in zijn uitgave in. Al deze toevoegingen worden hier gecursiveerd en tussen ronde haken weergegeven, telkens voorafgegaan door een aanduiding van de bron waaruit Van Tol geput heeft. Van Tol plaatste overbodige woorden tussen ronde haken; rechte haken gebruikte hij om correcties te markeren die hij op basis van de tekst in de andere handschriften en de druk, in zijn editie invoegde; eigen correcties plaatste hij cursief in de tekst; deze cursiveringen werden hier echter niet overgenomen. De regelnummering in de editie, door Van Tol in de rechtermarge aangebracht, werd hier evenmin weerhouden.</EDITIE.OPM>
<BRONNEN>Oxford, Bodleian Library, Marshall 28</BRONNEN>
]]></bibl>
</sourceDesc>
</fileDesc>
</teiHeader>
<text>
<front>
<pb n="1"/><div type="chapter"><head type="chapter">                PROLOGHE.</head>
<lg><l>                Dicke hebbic die gene bescouden,</l>
<l>                Die hem ane die boeke houden,</l>
<l>                Daer sy clene profijt inne leren,</l>
<l>                Alsoe sijn geesten vanden heren,</l>
<l>                Van Pertelpeuse, van Amedase,</l>
<l>                Van Troyen ende van Fierenbrase</l>
<l>                Ende menich boec datmen mint</l>
<l>                Daer men luttel orboers in vint;</l>
<l>                Nochtan half logene es ende mere</l>
<l>                Ende anders en hebben engene lere,</l>
<l>                Dan vechten ende vrouwen te minnen</l>
<l>                Ende lant ende stede ende borge te winnen</l>
<l>                Daer anders niet inne en leit</l>
<l>                Dan der werelt ydelheit;</l>
<l>                Ende leggen die boeke onder voet,</l>
<l>                Daer men wijsheit, doget ende goet</l>
<l>                Ende troest van allen goeden rade</l>
<l>                An leren mach vroech ende spade.</l>
<l>                In weet wat sire inne menen.</l>
<l>                Dese slachten wel den genen,</l>
<l>                Die liden doer enen bogaert,</l>
<l>                Die met vruchten sijn bewaert</l>
<l>                Ende netelen ende distelen plucken gaen</l>
<l>                Ende die goede vrucht laten staen,</l>
<l>                Die goet sijn ende van smake soete</l>
<l>                Ende van evelen geven boete.</l>
<l>                Aldus eest ende anders niet,</l>
<l>                Die de dinc te rechte besiet.</l>
<l>                Die den tijt onledich maken</l>
<l>                Met onoerboerliken saken,</l>
<pb n="2"/><l>                My dunct dat sy zere ri[e]sen,</l>
<l>                Want sy den tyt verliesen,</l>
<l>                Die nemmermeer no wijf no man</l>
<l>                Daer na weder verhalen en can.</l>
<l>                Want die tijt es ons ghegeuen,</l>
<l>                Omme dat wy in dit leven,</l>
<l>                Dat overlijt soe cortelike</l>
<l>                Verdienen soude[n] hemelrike;</l>
<l>                Ende die hier luttel sayen</l>
<l>                Selen ginder luttel mayen.</l>
<l>                Daer omme behoren sy ten vroeden,</l>
<l>                Die ghene die hem hier soe spoeden</l>
<l>                Te sayene dat goede sait,</l>
<l>                Daer men ginder af ontfaet</l>
<l>                Honder[t]fout van lone.</l>
<l>                Te Antwerpen daer ic wone</l>
<l>                Soe quam my een boec ter hant,</l>
<l>                Daer ic in bescreven vant</l>
<l>                Vele duechden ende wijsheden</l>
<l>                Ende leringe van goeden seden</l>
<l>                Ende hoe die mensce soude leven.</l>
<l>                 Dit boec was in Walsche bescreven</l>
<l>                Sonder rime in slechte woert.</l>
<l>                Doen werdic daer toe becoert,</l>
<l>                Dat ic dit boec woude maken</l>
<l>                Uten Walsche in Dietsche spraken,</l>
<l>                Sonder rime alsoe ic sach,</l>
<l>                Dat hy inden Walsce lach,</l>
<l>                Omme dat ic van dier edelre leren</l>
<l>                Een woert [niet] woude anders keren,</l>
<l>                Dant die edele wise clerc</l>
<l>                Selve dichte in sijn werc.</l>
<l>                Want rime, alsoe wijt vinden,</l>
<l>                Doet dicke die materie winden</l>
<l>                Anders danse die makere seide</l>
<l>                Ende ierstwerven int scrift leide.</l>
<l>                Die de materie sal leggen wale</l>
<l>                Van ere tale in een ander tale,</l>
<l>                Die sal den text leggen dan</l>
<pb n="3"/><l>                Soe hy alre gelijcxt can.</l>
<l>                Dit sal van rechte sijn sine sede,</l>
<l>                Alsoe alse sinte Jeronimus dede,</l>
<l>                Die de bybele ende menich ander werc</l>
<l>                Int latijn dichte als een clerc</l>
<l>                Uten Grixe, dat hy conste wale,</l>
<l><milestone unit="fol" n="2r"/>                Ende oec ute Ebreusche tale.</l>
<l>                Hy en deder toe noch af</l>
<l>                Anders dant dauctor ute gaf.</l>
<l>                Die anders doen, sy doen quaet.</l>
<l>                Hoets hem elc, dats mijn raet.</l>
<l>                Dat ic dit werc ierst ane ginc,</l>
<l>                Dat en dedic omme gene dinc</l>
<l>                Anders dan dat ic niet en woude,</l>
<l>                Dat dese edele leringe soude</l>
<l>                Den Dietscen lieden verholen wesen,</l>
<l>                Die geen Walsch en connen lesen,</l>
<l>                Noch geen Walsch en verstaen.</l>
<l>                Want ic hope sonder waen,</l>
<l>                Dat sy selen daer omme bedi</l>
<l>                Vriendelike bidden voir my,</l>
<l>                Omme dat ic die pine bestoet.</l>
<l>                Want die leringe die es goet</l>
<l>                Beide ter zielen ende ten live,</l>
<l>                Die ic hier na bescrive.</l>
<l>                Die boec, daer icse ute trac,</l>
<l>                Es geheten die wise Sidrac,</l>
<l>                Na enen clerc, wijs ende fijn,</l>
<l>                Was philosophe ende astronomijn,</l>
<l>                Die God alsoe hadde vercoren,</l>
<l>                Dat hijt al wiste te voren,</l>
<l>                Dat in de werelt soude gevallen</l>
<l>                Ende hoe sy inden soude met allen;</l>
<l><milestone unit="interpolation" n="openi530" />(<hi rend="italic">(K:) Van firmamenten ende van planeten,</hi></l>
<l>                Hoe der inglen coor sijn gheheten,</l>
<l>                Dit was hem algader cont.</l>
<l>                Hout voor eenen vont,</l>
<l></l>
<pb n="4"/><l>                Die beter es menichfout</l>
<l>                Danne ghesteente, zelver of gout,</l>
<l>                Want vele beter es wijshede</l>
<l>                 Danne enighe erdsche rijchede.</l>
<l>                Want dese bouc hevet in</l>
<l>                Der warelt fundament ende beghin</l>
<l>                Ende oec zal hi doen verstaen,</l>
<l>                Hoet metten achtersten zal gaen,</l>
<l>                Daer de warelt zal nemen fijn;</l>
<l>                Ende de welke behouden zal sijn</l>
<l>                Als God de warelt zal domen</l>
<l>                Ende hoe si ter bliscap sullen comen</l>
<l>                Metten inglen daer boven;</l>
<l>                Ende oec die werden verscroven</l>
<l>                Ende gheworpen in die pine,</l>
<l>                Hoe hem in die helle staet te sine,</l>
<l>                Van vagheviere ende van paradise mede</l>
<l>                Ende oerbare leringhe in menigher stede,</l>
<l>                Waer of wi ons zouden hoeden,</l>
<l>                Die Sydrac leerde, die vroede,</l>
<l>                Eenen onghelovighen coninc,</l>
<l>                Hiet Boctus, die hem leerde dese dinc.</l>
<l>                Doe hine metter gracie van Gode</l>
<l>                Hadde bekeert te sinen ghebode.</l>
<l>                Dit was naer Noe VIIIc iaer</l>
<l>                Ende XLVII daer naer.</l>
<l>                Dese Sydrac was van Gode vercoren</l>
<l>                Ende van den geslachte van Japhette geboren.</l>
<l>                Nu bid [ic] Jhesum van Nazarenen,</l>
<l>                Dat hi mi wille verlenen</l>
<l>                Macht, sin ende ghesonde</l>
<l>                Ende te levene zo langhe stonde,</l>
<l>                Dat ic dit werc bringhe toe</l>
<l>                Ende mijn leven betren zoe,</l>
<l>                Dat ic daer naer sciere</l>
<l>                Come te ghenadighen vagheviere.</l>
<l>                Daerbeit zal mi wesen zwaer,</l>
<l>                <hi>Want ic oud was vichtich iaer,</hi>)<milestone unit="interpolation" n="eindi530" /></l>
<l>                Doen ic dit werc ierst began,</l>
<pb n="5"/><l>                Ende hebbe versleten nochtan</l>
<l>                Met dichtene minen sin,</l>
<l>                Daer sonder ic nemmeer en ben.</l>
<l>                In dichte niet, dat weet wale,</l>
<l>                Dien boec ute altemale:</l>
<l>                Vanden cruden latic uut</l>
<l>                Ende vanden stenen die virtuit,</l>
<l>                Ende oec eenderhande sotterie,</l>
<l>                Die men sonder astronomie</l>
<l>                Niet toe gebringen en can;</l>
<l>                Het es te swaer elcken man;</l>
<l>                Ende oec some ander dinc,</l>
<l>                Die my int herte niet en ginc.</l>
<l>                Hebbic al gelaten uut.</l>
<l>                Nu hulpt my Goids bruit,</l>
<l>                Maria vol van genaden,</l>
<l>                Ende staet my in staden</l>
<l>                Voer des Vaders Sone van hemelrike,</l>
<l>                Dien ghi droecht menschelike.</l>
<l>                O Maria, reine vat,</l>
<l>                Wanen soe quam u dat,</l>
<l>                Dat God ende ghi allene</l>
<l>                 Enen sone hebt gemene.</l>
<l>                Hy es Vader gebenedijt</l>
<l>                Des Soens daer ghi moeder af sijt,</l>
<l>                Ende die selve Sone es God.</l>
<l>                Seker hy es herde sot</l>
<l>                Ende vele meer dan ontsint,</l>
<l>                Die dese vrouwe niet en mint,</l>
<l>                Die de Vader alsoe minde,</l>
<l>                Dat hy sinen heylegen Geest sinde</l>
<l>                In hore omme die dinc,</l>
<l>                Dat sire den Sone by ontfinc.</l>
<l>                Dus quamen in hare scone</l>
<l>                Beide die heilege Geest ende die Sone,</l>
<l>                Die een God sijn metten Vader.</l>
<l>                Dus heeft sy algader</l>
<l>                Die drievuldicheit in hare;</l>
<l>                Daer by eest openbare</l>
<l>                Dat haer niet en es ontseit</l>
<pb n="6"/><l>                Vander edelre Godheit,</l>
<l>                Daer by sy es ghevoeget scone</l>
<l>                Daer boven inden oversten trone</l>
<l>                Daer die ingelen singen hoge.</l>
<l>                Hier met latic dese prologhe.</l>
</lg>
</div>
<div type="chapter"><head type="comment"><milestone unit="fol" n="2v"/> TAFEL</head>
<p>1 Was God altoes ende sal hy altoes wesen.</p>
<p>2 Oft God mach werden gesien.</p>
<p>3 Oft God es in allen steden ende over al.</p>
<p>4 Alle dinc dat God ghemaect heeft ghevoelen sy.</p>
<p>5 Welc dinc maecte God ierstwerf.</p>
<p>6 Hoe worden dingle ghemaect.</p>
<p>7 Waer af dienen dingle inden hemele.</p>
<p>8 Oft die duvele weten alle dinc.</p>
<p>9 Wat vormen hebben dingele.</p>
<p>10 Maecte God den mensche met sinen handen.</p>
<p>11 Waer wert Adam ghemaect.</p>
<p>12 Doe Adam was geworpen uten paradise, waerweert ginc hy.</p>
<p>13 Dede Adam eneghe ander sonde dan dat hy brac tgebod sijns sceppers.</p>
<p>14 Waeraf beroefde Adam Gode ende hoe mach hy hem dat weder keren.</p>
<p>15 Waer omme en bleef hy niet al verloren nadien datti dede also grooten sonde.</p>
<p>16 Waer omme en sal God niet senden enen mensche ofte enen ingle alse voir hem te stervene.</p>
<p>17 Waer omme sal hy willen geboren sijn van ere maget.</p>
<p>18 Ho lange levede Adam.</p>
<p>19 Waer omme heet de doot doot.</p>
<p>20 Ofte die liede iet voirpensen ofte te voren compt wat doode sy sterven selen.</p>
<p>21 Hoe varen die zielen uten lichame in dander werelt.</p>
<p>22 Dat welke was eer oft die ziele oft die lichame.</p>
<p>23 Dat welke eest dat sprect oft die ziele oft die lichame.</p>
<p>24 Die ziele die altemale es geest. die en heeft lichame no lede, [ende die men] no tasten no gripen en mach, hoe mach hy <pb n="7"/> gevoelen ioie in hemelrike ende pine in der hellen.</p>
<p>25 Waer woent die ziele inden lichame.</p>
<p>26 Waer omme en mach die ziele niet dueren in den lichame alse hy sterft.</p>
<p>27 Hoe sterven die liede.</p>
<p>28 Hoe salmen geweten dat God maecte den mensche na sine gelikenesse.</p>
<p>29 Na dien dat wy sijn ghemaect na Goids gelikenesse, waer omme en mogen wy dan niet doen alse God.</p>
<p>30 Waer vaert dat bloet alse de lichame sterft.</p>
<p>31 Waer vaert tfier als ment bluscht.</p>
<p>32 Alse de mensche verliest half sijn bloet, waer omme en sceet dan die ziele niet wech.</p>
<p>33 Van wat natueren es die lichame.</p>
<p>34 Sijn die zielen ghemaect van beginne der werelt oft werden <milestone unit="fol" n="3r"/> sy ghemaect elcx daechs.</p>
<p>35 Sal de mensche anders iet doen dan die gebode sijns sceppers.</p>
<p>36 Die ghene die Gode noch gheen weldoen en kinnen, mogen sy enege onscout hebben voir Gode.</p>
<p>37 Waer omme heet die doot doot.</p>
<p>38 Es God van grooten lone den ghenen die hem dienen.</p>
<p>39 Die liede die sijn selen inden tide des Goids soens ende daer na, selen sy alle geloven aen Gode.</p>
<p>40 Wat gebode selen dat sijn dat God sal gebieden te houdene sinen volke.</p>
<p>41 Welc es dalre edelste ende dalre beste ende tsekerste dinc dat es.</p>
<p>42 Welc es donedelste ende dlelicste ende tfermalendijtste dinc dat es.</p>
<p>43 Die goede zielen selen sy sericheit hebben omme tfernoy van quaden zielen.</p>
<p>44 Welc es beter: gesonde oft siecheit.</p>
<p>45 Wat machte gaf God der zielen in dit eerterike.</p>
<p>46 Alse die Goidssone op ghevaren es te hemele, selen dan sijn ander liede die tfolc leren selen.</p>
<p>47 Thuus des Goids soens wien sal dat bevolen sijn.</p>
<p>48 Die goet no quaet en doet es dat aelmoesene ofte sonde.</p>
<p>49 Die heerscapien houden weder selen sise houden sterckelijc oft selen sy ontfermich sijn.</p>
<p>50 Sal de mensche wel doen sinen magen ende sinen vrienden.<pb n="8"/> 51 Welc es edelheit.</p>
<p>52 Waer by eest cout alst dweder scoen ende claer es.</p>
<p>53 Machmen die goede menschen bekinnen onder die quade.</p>
<p>54 Sal dat ghelove vanden afgoden hier na opgehaven werden alst was in ouden tiden.</p>
<p>55 Waer omme en orlovede God niet den mensche alsi een werven geten hadde datti hem dan hadde mogen onthouden ene weke.</p>
<p>56 Hoe ghesterven die rike liede also lichtelike alse die arme.</p>
<p>57 Salmen also wel rechten ende iugeren over die rike liede alse over die arme.</p>
<p>58 Sal de mensche hebben ontfermenesse over sinen viant.</p>
<p>59 Sal die quade alsoe lichte hebben die minne Goids alse die goede.</p>
<p>60 Mach dwijf dragen meer dan ij kindere tenen male in enen lichame.</p>
<p>61 Welc es dbeste dinc dat es, dat de <milestone unit="fol" n="3v"/> mensche in hem hebben mach.</p>
<p>62 Welc es tquaetste dinc dat es, dat de mensche in hem hebben mach.</p>
<p>63 Hoe machmen getrouwe sijn.</p>
<p> 64 Wanen compt coenheit ende bloetheit.</p>
<p>65 Die laserie ende die scorftheit wanen comen si.</p>
<p>66 Alle dingen die God maecte, worden sy ghemaect van beginne der werelt.</p>
<p>67 Wie voedt die vrucht op der werelt.</p>
<p>68 Die beesten hoe compt dat sy verwoeden.</p>
<p>69 Wat dinge leeft alre lancxt op eerterike.</p>
<p>70 Die dingen die God ghemaect heeft, voet hise alle ende berecht.</p>
<p>71 Die beesten ende die vogelen ende die visschen, hebben zij zielen.</p>
<p>72 Die liede die sijn selen inden tide des Goids soens. selen sy alsoe lange leven alse wy.</p>
<p>73 Hoe lange sal de werelt leven.</p>
<p>74 Wat liede woenen inde eylande ende inde zee.</p>
<p>75 Hoe compt dat die liede sijn som bruin. som wit, som swert.</p>
<p>76 Die meer eet dan hy behoeft doet[i] quaet.</p>
<p>77 Welc es dbeste ende tquaetste van der werelt.<pb n="9"/> 78 Dwelke maect mere wijsheide inden mensche, soe coude spise soe heete.</p>
<p>79 Alse de mensche es fel ende melancoleus, hoe mach hy dat scouwen ende verdriven.</p>
<p>80 Welc es beter soe datmen dwijf minne oft hate.</p>
<p>81 Alse de mensche es blide ende hogheleec ende hy dan iet hoert dat hem meshaecht, waer omme erret hy hem dan alsoe saen.</p>
<p>82 Hoe sal die man minnen dwijf ende dwijf den man sonder blame.</p>
<p>83 Salmen dwijf castien met slane alsi mesdoet.</p>
<p>84 Wat dinghe es ialoisie ende wair omme es men jalois.</p>
<p>85 Sal de mensche minnen sinen vrient ghetrouwelijc.</p>
<p>86 Mach een mensche oirboer doen sonder hem selven te pinene ende tarbeidene.</p>
<p>87 Salmen altoes wel doen ende geven den armen dies sy behoeven.</p>
<p>88 Hoe sal hem die mensche hebben onder die liede.</p>
<p>89 Alse die rike verliest sine rijcheit, es hijs iet te minder, ende alse darme compt te rijcheden, es hijs iet te mere.</p>
<p>90 Quade sede ende quade manieren <milestone unit="fol" n="4r"/> waer af comen zij.</p>
<p>91 Dyser dat soe hert es ende soe sterc, waer wert dat ierst ghesmeedt.</p>
<p>92 Die ghene die versweren haren God, wat mesdoen sy daer ane.</p>
<p>93 Sal de mensche sijn suver van al sinen lichame ende van allen dinghen.</p>
<p>94 Wien salmen minnen ende wien salmen scouwen ende vlien.</p>
<p>95 Welc es beter soe rijcheit soe ere.</p>
<p>96 Salmen doen ere, voirdeel ende recht den armen alse den riken.</p>
<p>97 Darme heefti ghenoechte in sijn armoede alse die rike doet in sijn rijcheit.</p>
<p>98 Eerst goet dat hem een mensche voert set van dingen die hy selve gedaen heeft.</p>
<p>99 Waer by ende hoe verhangen die honde vaster te samen dan ander beesten.</p>
<p>100 Die begheren ander wijf ofte ander goet, doen sy quaet daer ane.</p>
<p>101 Machmen in eneger manieren ontgaen der doot, dat men niet en sterve.<pb n="10"/> 102 Eest goet dat men antwert den ghenen die scalckelijc ende sottelijc spreken.</p>
<p>103 Welc es die swaerste conste die es.</p>
<p>104 Die ghene die hem travelgeren ende aerbeiden omme goet</p>
<p>ende hem selven gheen gemac dair af en doen, waer omme doen sijt.</p>
<p>105 Hoe versotten die liede ende verdwasen.</p>
<p>106 Wien salmen meer ontsien, soe den ouden soe den iongen.</p>
<p>107 Waer by rechenet meer op een jaer dan op een ander.</p>
<p>108 Hoe machmen ghenesen van lasarien.</p>
<p>109 Waer omme en maecte God niet den mensche datti gheen sonde en hadde mogen doen.</p>
<p>110 Eest goet dat hem een mensche onderwint van allen dinghen.</p>
<p>111 Waer omme maecte God die werelt.</p>
<p>112 Hoe maecte God die werelt ende waer ane onthoutse hare.</p>
<p>113 Sijn ander liede onder ons, die wel scouwen die claerheit vanden hemele.</p>
<p>114 Hoe lanc ende hoe wijt es die werelt.</p>
<p>115 Waer omme sal God ontmaken de werelt altemale.</p>
<p>116 Hoe ghevliegen die vogele in de locht.</p>
<p>117 Wanen compt die regen.</p>
<p>118 <milestone unit="fol" n="4v"/> Waer af compt die hagel.</p>
<p>119 Waer af compt die donder ende die blixeme.</p>
<p>120 Wanen compt dwater van onder op die hoge berge.</p>
<p>121 Waer af compt die wint.</p>
<p>122 Wanen compt dwater ende wair gaet henen als ment quite wert.</p>
<p>123 Waer af es die zee gesouten.</p>
<p>124 Waer af compt in vele steden dwater heet uter eerden.</p>
<p>125 Waren die bergen ende die rochen ghemaect van beginne der werelt.</p>
<p>126 Wanen quam die diluvie.</p>
<p>127 Sal die diluvie comen anderwerven.</p>
<p>128 Doe Noe ginc in darke ende van allen beesten nam een paer, wat orbore waest datti nam quade beesten.</p>
<p>129 Wanen compt dat gout.</p>
<p>130 Wanen comen die perlen ende die carbonckelen.</p>
<p>131 Hoe menich lant es in die werelt.</p>
<p>132 Mochte iemen gaen al omme ende omme die werelt.<pb n="11"/> 133 Mochte iemen varen met goeden winde inde zee soe lange recht voert, datti quame daert tfirmament keert.</p>
<p>134 Waer omme en maecte God niet den mensche datti lange hadde mogen leven ende altoes mogen ghesont sijn, ionc ende rike ende hy hadde ghestorven ghevaren hadde in hemelrike.</p>
<p>135 Die welke ingelen nemen die zielen vanden mensche alsi sterven.</p>
<p>136 Welc es beter ofte reinicheit sonder goede gewerke [ofte goede gewerke] sonder reynicheit.</p>
<p>137 Wanen comen die eclipsen.</p>
<p>138 Die sterren die vallen vanden hemele, hoe vallen sy ende wair varen sy.</p>
<p>139 Hoe menich hemel es.</p>
<p>140 Hoe verre es die hemel hoech vander eerden.</p>
<p>141 Van wat virtute es dat tfirmament.</p>
<p>142 Van wat virtute sijn die planeten ende die sterren ende hoe groot sijn zij.</p>
<p>143 Hoe meneghe manieren van watren zijn.</p>
<p>144 Hoe vele zeen sijn.</p>
<p>145 Waer omme maecte God die werelt ront.</p>
<p> 146 Waer omme es de sonne heet ende mane cout.</p>
<p>147 Welc es mere oft sants of dropele in die zee.</p>
<p>148 Soudemen mogen tellen die <milestone unit="fol" n="5r"/> zande ende die dropele vander zee.</p>
<p>149 Hoe vele sterren sijn aen den hemele.</p>
<p>150 Hoe vele ingele sciep God.</p>
<p>151 Welc es meer, soe lieden soe beesten soe vogele soe vissche.</p>
<p>152 God es alles mechtich, waer omme en maecti ghene andere creaturen dan beesten.</p>
<p>153 Welc es die liefleecste stede van eerterike.</p>
<p>154 Welc es coenre, soe die gaet by nachte soe by daghe.</p>
<p>155 Welke condicheit es mere, soe uten steden soe uten dorpen.</p>
<p>156 Sal een mensche verwiten den anderen sijn aermoede oft sijn ongemac oft sijns wijfs quaetheit.</p>
<p>157 Salmen ere ende lieve doen allen den lieden.</p>
<p>158 Sal een mensche vergeten der gheenre die hem goet, hovescheit ende dienst gedaen hebben.</p>
<p>159 Mach hem die mensche onthouden van luxurien alse hise wille heeft te doene.<pb n="12"/> 160 Welc es de meeste bliscap vander werelt.</p>
<p>161 Salmen ghenoechte hebben met wiven.</p>
<p>162 Alse een here compt te ghemoete den anderen, selen sy ten iersten vechten.</p>
<p>163 Die mensche die gheboren wert doef ende stom, wat spraken gevoelt hy in syn ghedachte.</p>
<p>164 Mach enege creatuere die God ghemaect heeft weten tgepens ende den wille ons heren Goids.</p>
<p>165 Salmen altoes Gode aenbeden.</p>
<p>166 Wie vant dierste musike.</p>
<p>167 Waer af compt den ogen dat sy tranen.</p>
<p>168 Hoe vele manieren sijn van lieden die den mensche ere ende reverencie doen sal.</p>
<p>169 Wie es die miltste mensche van eerterike.</p>
<p>170 Sal hem darme mensche nederen voir den riken.</p>
<p>171 Eest sonde datmen eet alle dinc.</p>
<p>172 Salmen altoes grueten die liede.</p>
<p>173 Wien sal de [mensche] meer minnen, soe sijn wijf soe sijn kindere.</p>
<p>174 Ofte mijn vader ende mijn moeder niet en hadden gheweest, hoe soudic dan geboren hebben gheweest in eerterike.</p>
<p>175 Alle die wive sijn sy van ere manieren ende van ere natueren.</p>
<p>176 Ofte een man weet ontrouwe van sijns vrients wive, van sijns vrients maysenieden, sal hy dat seggen sinen vrient.</p>
<p>177 Alse die mensche doen wilt eneghe dinc, sal hy hem daer met <milestone unit="fol" n="5v"/> haesten ofte niet haesten.</p>
<p>178 Salmen minnen alle die liede oft en sal.</p>
<p>179 Alle die liede sijn sy alleleens.</p>
<p>180 Doet men ere in dander werelt alsoe wel den armen alse den riken.</p>
<p>181 Sal de vader dragen in dander werelt die bordene sijns kints ofte tkint die bordene sijns vaders.</p>
<p>182 Die ghene die dooden die liede ontfaen sy in hem die sonden tsgeens dien sy dooden.</p>
<p>183 Welc es mere dogen, soe dat men siet soe dat men hoert.</p>
<p>184 Sijn liede in de werelt, die liede plegen tetene.</p>
<p>185 Wie es quader oft die mordenare oft die dief.</p>
<p> 186 God die ontfermhertich es, vergeefti alle die sonden die de mensche doet.</p>
<p>187 Waer by aerbeit die mensche in die werelt altoes.<pb n="13"/> 188 Welc es die donckerste ende die bedecste dinc diemen vint.</p>
<p>189 Tgoede ende quade dat de mensche doet weder comet van Gode oft van hem selven.</p>
<p>190 Waer bercht hem die nacht sdaecs ende die dach tsnachs.</p>
<p>191 Hoe houden hem daer boven die sonne ende die mane.</p>
<p>192 Alle die sterren sijn sy int firmament.</p>
<p>193 Sal altoes orloghe wesen in de werelt.</p>
<p>194 Waer omme seit men dat die werelt niet en es.</p>
<p>195 Stoert hem God iet omme doode die de mensche sterft, eest galinge oft anders oft om dingen die gescien mogen.</p>
<p>196 Waer omme was die slaep ghemaect.</p>
<p>197 Welc es de ghesontste stede vander werelt.</p>
<p>198 Welke liede houden die werelt ende beleiden, daer sonder sy niet sijn en mochten.</p>
<p>199 Wie es hogere, oft die coninc oft dat gherechte.</p>
<p>200 Mach de mensche hebben eertsce rijcheit die hy met hem dragen mach over al.</p>
<p>201 Hoe mach dat sijn alse selc stont een man siet een wijf, dat hise te hant mint ende dat wijf alsoe den man.</p>
<p>202 Die doet enen valschen eet van x saken te valschene op sinen God, es [hy] daer omme iet meer versworen dan enewerf mettien enen eede.</p>
<p>203 Die ghene die wisen ende leren die liede in dese werelt, hebben sy <milestone unit="fol" n="6r"/> enege mere gracie in dander werelt.</p>
<p>204 Waer af compt die meeste hatie vander werelt.</p>
<p>205 Tgepens dat men penst waer af comet.</p>
<p>206 Waer omme vallen die liede vanden quaden evele.</p>
<p>207 Welc es dat sorgeleecste let dat de mensche hevet.</p>
<p>208 Welc es de sorgeleecste conste ende die sekerste.</p>
<p>209 Hoe compt dat de mensche sulc stont beruert wert met bliscapen van lichamen ende wert vol vrouden.</p>
<p>210 Hoe versaemt die natuere smenschen tsamen alsi gaet uten</p>
<p>live ende wat dinge eest.</p>
<p>211 Sal de mensche minnen sine kindere.</p>
<p>212 Welc es die vrienthoutste beeste die es ende die verst riect.</p>
<p>213 Welc es hogere oft die zee oft eerterike.</p>
<p>214 Waren dingele ghemaect vanden ademe Goids alse Adam was.</p>
<p>215 Wien selen wy meer minnen, oft dien die ons haet ofte dien die ons mint.</p>
<p>216 Want die werelt staet by woerden, by cruden ende by stenen, <pb n="14"/> welc es dan dbeste woert, dbeste cruit ende die beste steen daer die werelt by staet.</p>
<p>217 Sal de mensche ontdecken sine heimelijcheit sinen vrient.</p>
<p>218 Wat wive sijn oirboerlyc den man alse hy met hare es vleesschelijc.</p>
<p>219 Welc es dbeste vleesch tetene.</p>
<p>220 Waer by heeft men selc stont meren honger smergens alse men savons gheten heeft dan oft men savons niet gheten en hadde.</p>
<p>221 Die spise die de mensche eet, hoe deilt sy hare inden lichame.</p>
<p>222 Die gheswolgen hadde een ey oft enen doren ofte een been dat hem bleve stekende in de mage ende no op no neder gaen en woude, hoe mochte men dat ute doen.</p>
<p> 223 Waer af stinct des menschen mes.</p>
<p>224 Waer omme es des menschen orine ghesouten.</p>
<p>225 Die wive hebben sy cullen oft en doen.</p>
<p>226 Hoe menich const es inde werelt, dier men niet ontberen en mochte.</p>
<p>227 Hoe mochte men verwinnen die ghenoechte vander werelt.</p>
<p>228 Wie hebben mere bliscap in dander werelt, soe die clene kindere die noit sonde en daden, soe groote <milestone unit="fol" n="6v"/> liede, die de sonden lieten omme Gode.</p>
<p>229 Hoe langhe was Adam gemaect na dat de duvel wert geworpen van den hemele.</p>
<p>230 Welc es tscoenste let des lichamen.</p>
<p>231 Hoe compt dat men den wint ghevoelt ende niene sien en mach.</p>
<p>232 Hoe compt dat men tfier siet ende ment houden no gripen en mach.</p>
<p>233 Wat es ene maget.</p>
<p>234 Wie mach hem best onthouden van luxurien oft de maegt oft de corrupte.</p>
<p>235 Wie mach meer gedogen der luxurien soe die man soe dwijf.</p>
<p>236 Alse dwijf tkint draecht, hoe wert tkint dan ghevoet in haren lichame.</p>
<p>237 Sal de man sijn wijf blameren alsi mesdoet.</p>
<p>238 Eest goet dat een man wantrouwe sinen wive.</p>
<p>239 Sal een man te vernoie sijn alse sijn wijf mesdoet.<pb n="15"/> 240 Sal een mensche gheloven wat hy peist vanden lieden.</p>
<p>241 Waer by sijn ionge liede calu ende oude niet.</p>
<p>242 Waer by es deen galouwer ende blonder dan dander.</p>
<p>243 Hoe ende in wat manieren liden die XII tekene die VII planeten ende van wat natueren sijn zij.</p>
<p>244 Na dien dat die gheboirte ligghen ane die planeten ende ane die tekene, hoe compt dan dat conincx kindere coninge bliven alse die planeten hem contrarie sijn inder geborten.</p>
<p>245 Eest den ingelen leet dat de mensche sonde doet.</p>
<p>246 Die int paradijs sijn en mogen sy nemmermeer ute comen no die in de helle sijn.</p>
<p>247 Es die ziele licht oft swaer oft wit oft swert.</p>
<p>248 Selen die clene kinderkine verdoemt sijn.</p>
<p>249 Sijn in dander werelt woeninghe alse in dese werelt sijn.</p>
<p>250 Die ghene die vele goets gedaen hebben ende luttel quaets [ofte vele quaets] ende luttel goets, waer selen sy varen.</p>
<p>251 Oft Adam niet ghesondicht en hadde int paradijs, soude[n] dan alle menschen bleven sijn int paradijs ende souden daer de wive metten mannen gheweest hebben.</p>
<p>252 Doen die diluvie liep over die werelt, liep sy int eertsche paradijs.</p>
<p>253 Doen God maecte Adame, van wat ouden maecte hine.</p>
<p>254 Die clene kinderkine ende die ongelovege liede selen sy verdomt sijn. <milestone unit="fol" n="7r"/></p>
<p>255 Waer omme en mach men niet sien die ziele.</p>
<p>256 Welc was ere of de lichame oft de ziele.</p>
<p>257 Es die ziele ghewonnen aen dwijf alse die lichame.</p>
<p>258 Die zielen sijn zij ghemaect van den beginne der werelt.</p>
<p>259 Waer gaet die ziele inden lichame des kints alst es in sire moeder buuc ende hoe sijn twee zielen in enen lichame.</p>
<p>260 Al waer gaet die ziele inden lichame der vrouwen die tkint draecht ende al waer gaet sy uut alst tkint sterft inder moeder lichame.</p>
<p> 261 Maecte God alle dinc ende naemdise alle.</p>
<p>262 Hoe compt dat som liede clein sijn ende som groot.</p>
<p>263 Welc es die beste arte oft conste die inder werelt es.</p>
<p>264 Welc es sorgeleker oft coude oft hitte.</p>
<p>265 Welke liede sijn blider, soe in mere rasten, soe die hem voegen te Gode ofte ter werelt.</p>
<p>266 Sijns die liede iet targere dat sy hadden quaden vadere oft quade moedere.<pb n="16"/> 267 Van wat dingen compt bliscap.</p>
<p>268 Welc es dliefleecste aensien van der werelt.</p>
<p>269 Hoe sal de mensche minnen sinen vrint.</p>
<p>270 Wie es betere, soe die sprekere soe die swigere.</p>
<p>271 Salmen scouwen den ries ende sine riesheit.</p>
<p>272 Wie sal te rechte vroeder sijn, soe die jonge soe doude.</p>
<p>273 Waer omme maecte God haer ane den mensche.</p>
<p>274 Welkerhande appel waest dat Adam at int paradijs.</p>
<p>275 Waer by worden die kindere gheboren doef, stom ende cropel.</p>
<p>276 Die aelmoesene die men gheeft in dese werelt, hulpt sy in dander werelt.</p>
<p>277 Mesdoet tgerechte. alset doemt die quade oft mesdoen sy</p>
<p>iet diese tormenten ende dooden.</p>
<p>278 Salmen minnen de heren ende haer gerechten.</p>
<p>279 Mesdoen die liede iet alsi doemen die liede ter doot.</p>
<p>280 Die gheboren werden sot, stom ofte doef ende en ghenen sin en hebben te beterne noch te bekeerne te Gode, weder bliven <milestone unit="fol" n="7v"/> sy verloren soe behouden.</p>
<p>281 Hoe mogen dingele geweten alle dinc.</p>
<p>282 Sijn dingele hoeders ende wachters des menschen in allen dinghen.</p>
<p>283 Hoe oppenbaren hem dingle den mensche alsise sien.</p>
<p>284 Weten die duvele alle dinghen die men doet.</p>
<p>285 Wat steden es dat, die men heet vagevier of purgatorie.</p>
<p>286 Wat dingen es die helle ende hoe varen daer die zielen in.</p>
<p>287 Die ghene die sijn inde helle ende die ghene die sijn selen inden hemele na die comst des vrays propheten, mogen sy weten ofte kinnen dinghen die in de werelt sijn.</p>
<p>288 Die goede menschen hebben sy volmaecte bliscap in dander werelt.</p>
<p>289 Weten die zielen al datmen doet in eerterike.</p>
<p>290 Moghen hem die zielen vertonen den ghenen dien sy willen die haers begheren.</p>
<p>291 Die drome ende die visioene waer af comen zij den mensche te voren.</p>
<p>292 Sal God vergeven alle die sonden die men doet in eerterike.</p>
<p>293 Die bome die God ghemaect heeft int begin van eerterike, droegen sy vrucht ten iersten male.</p>
<p>294 In wat uren ende wat saysoene was Adam ghemaect.</p>
<p>295 Wie maecte den iersten wijn.<pb n="17"/> 296 Doen Adam ghinc uten paradise vant hy te hant vrucht by te levene.</p>
<p>297 Maecte God nuwe vrucht na die diluvie.</p>
<p>298 Doe Noe ende sine mayseniede gingen in darke, waren sy doe vremde in eerterike.</p>
<p>299 Waer sat darke, doen die diluvie wech ginc.</p>
<p>300 Waer af compt dontfermenesse.</p>
<p>301 Bliscap ende raste van deser werelt, sijn sy quaet oft goet.</p>
<p>302 Salmen ontfermenesse hebben den creatueren die in pinen sijn.</p>
<p>303 Welc es nutteliker te drinckene, den goeden wijn oft dwater.</p>
<p>304 Salmen hebben ghenoechte in enich spel.</p>
<p>305 Alse een mensche es heet omme vechten oft om scelden iegen <reg orig="ie|mene,">iemene,</reg> <milestone unit="fol" n="8r"/> hoe mach hy dijs ontgaen.</p>
<p>306 Doet hy quaet die hem beroemt van sinen sonden.</p>
<p>307 Mach enich quaet mensche hebben groote sciencie ende wijsheit.</p>
<p>308 Waer omme hebben die wive die bliscap enten rouwe vander werelt.</p>
<p>309 Sal een mensche dicke gaen sien sinen vrint.</p>
<p>310 Salmen toenen den vrint lelijc gelaet alse men compt tote eens herberge alst gheen tijt en es.</p>
<p>311 Eest goet dat men eet alle dinghe.</p>
<p>312 Welke liede beroemen hem meest.</p>
<p>313 Hoe compt dat die clene kindere alse beesten sijn ende hem twint en verweten.</p>
<p>314 Wanen compt die sin ende hoe.</p>
<p>315 Waer af compt dat suchten.</p>
<p>316 Waer af recht hem des mans let ende wert groot ende weder cleyne.</p>
<p>317 Van welken elementen mach men best ontberen.</p>
<p>318 Waer omme en hebben niet die wivekine vanden vogelen manieren gelijc alse de beesten.</p>
<p>319 Wie ghevoelt dat wee alsmen henen keert, soe die lichame soe die ziele.</p>
<p>320 Waer omme en verstaen hem niet de kindere alsi werden geboren ende waer omme sijn sy clene ende moylijc op te houdene.</p>
<p>321 Hoe salmen leven in dese werelt.</p>
<p>322 Sal de mensche zere ontsien sinen viant.<pb n="18"/> 323 Sal de mensche spelen enich spel met sinen vrint.</p>
<p>324 Hoe sal hem de mensche houden iegen sinen vrint.</p>
<p>325 Wie es beter oft die rike oft die arme.</p>
<p>326 Alse een mensche es in ene stede daer hy wel es, sal hy die laten om te soeken ene betere.</p>
<p>327 Welc sijn die ayste ende die sekerste (dinc) die inde werelt sijn, soe die rike soe darme.</p>
<p>328 Sal een mensche geloven alles dies dat hem die liede raden.</p>
<p>329 Salmen altoes scouwen die quaetsprekers ende die clappers.</p>
<p>330 Sal hem een belgen des dat hem een ander toent quaet gelaet.</p>
<p>331 Sal een mensche vergeten slans daer hy inne gheboren was <milestone unit="fol" n="8v"/> ende ghevoet.</p>
<p>332 Welc es beter, soe cracht soe behendicheit.</p>
<p>333 Oft iemen raets vraecht enen anderen, sal hy hem te hant antwerden.</p>
<p>334 Sal de mensche eisschen dat men hem sculdich es.</p>
<p>335 Hoe compt dat die uten westen vroeder sijn dan ander liede.</p>
<p>336 Welc es scoenre oft meer te prisene an dwijf soe scoen lijf soe scoen gelaet.</p>
<p>337 Ofte de man vint enen anderen man op sijn wijf, wat sal hy doen.</p>
<p>338 Sal een man ghepens dragen op sijn fait ofte omme anders fait.</p>
<p>339 Sal een mensche Gode blameren oft betien van siere gramscap oft van siere scaden ofte verliesen.</p>
<p> 340 Waer af sal men hebben meer loefs ende prijs, soe vanden riken soe vanden armen.</p>
<p>341 Sal men dienen al den lieden.</p>
<p>342 Welc es smaeckelijcste dinc dat es.</p>
<p>343 Van wat manieren selen sijn coninghe ende ander heren.</p>
<p>344 Die coninghe ende lantsheren selen sy met varen striden.</p>
<p>345 Welc es die beste varuwe van clederen.</p>
<p>346 Welc es tgoetste (sic) ende tgroeste dinc dat es.</p>
<p>347 Welc es tvetste dinc dat es.</p>
<p>348 Welc es beter in duere vander doot, soe groote hope soe groot berou.</p>
<p>349 Salmen de doode bewenen.</p>
<p>350 Wat salmen seggen als men slapen gaet ende op staet.</p>
<p>351 Die en hadde maer enen cul, soude hy mogen kint winnen ende waer by es deen cul clene ende dander groot.</p>
<p>352 Die kindere van X jaren ochte van min, by wat redenen en winnen sy ghene kindere.<pb n="19"/> 353 Die duvele hebben sy altoes pine.</p>
<p>354 Welc sijn die stercste stride diemen vint.</p>
<p>355 Wat liede salmen meest ontsien.</p>
<p>356 Hoe sijn die kindere inden lichame harer moeder.</p>
<p>357 Hoe salmen togen die redene in die gedinge daer men dincht.</p>
<p>358 Sal de mensche toenen sijn wijsheit onder onconstege liede.</p>
<p>359 Waer by es deen wijn wit ende dander root.</p>
<p>360 Die beesten ende die vogelen hebben sy sprake onderlinge <milestone unit="fol" n="9r"/> ende verstaet deen den anderen.</p>
<p>361 Welc hulpt der zielen bat, soe die weldaet die men haer doet alsi es in dese werelt, soe dat men haer doet alsi es in dander werelt.</p>
<p>362 Welc es die vroetste mensche van eerterike.</p>
<p>363 Welc es dbeste smakende vleesch dat es.</p>
<p>364 Mach eneghe ziele weten wat men doet in die werelt.</p>
<p>365 Hoe mochten die clene beestkine ende die wormkine ghesprait werden over al die werelt.</p>
<p>366 Waer omme hebben die ionge clare sien dan doude.</p>
<p>367 Welc es die scoenste vogel die es.</p>
<p>368 Welc es die scoenste beeste die es.</p>
<p>369 Welc es dedelste vogel die es.</p>
<p>370 Welc es die goedertierenste beeste die es.</p>
<p>371 Welc sijn die vermalendijtsten beesten.</p>
<p>372 Welc sijn die verstandichste beesten.</p>
<p>373 Die vogel[e] vander iacht, waer om en drincken sy niet.</p>
<p>374 Die gheboerte des Goids soens wanneer sal sy sijn.</p>
<p>375 Dese sterren ende dese tekene wat bedieden zij.</p>
<p>376 Alse die Goids sone geboren wert sal hy iet meer weten dan I [ander] kint.</p>
<p>377 Waer sal de Goids sone wandelen alse I kint.</p>
<p>[378 Sal de Goidssone sijn een scoen kint.]</p>
<p>379 Waer omme salne God laten sterven ende by wat redenen sal hy sterven.</p>
<p>380 Wie selen sy sijn die dooden selen den Goids sone ende hoe sal hy gedoot sijn.</p>
<p>381 Wat sal dan ghescien na sine doot.</p>
<p>382 Sal de Goids sone varen inden hemel allene.</p>
<p>383 Die Goids sone sal hy enich huus hebben op eerterike.</p>
<p>384 Die lichame des vrays propheten sal hy altoes in eerterike sijn.<pb n="20"/> 385 Sal elc goet ende quaet mogen maken den lichame des vrays propheten.</p>
<p>386 Die ghene die maken selen den lichame des vrays propheten, selen sy van beteren werken moeten sijn dan dandere sijn.</p>
<p>387 Salmen altoes moeten maken den lichame des vrays propheten.</p>
<p>388 In den tide des Goids soens sal de <milestone unit="fol" n="9v"/> werelt dan zere ghemenichfuldicht werden van lieden.</p>
<p>389 Hoe groot mogen wel sijn die hemele ende de helle daer tfolc in moet dat was, dat es ende dat sijn sal.</p>
<p>390 Welker es meer. ofte der gere die gheboren werden ofte die sterven.</p>
<p>391 Welc es mere oft Goids gracie oft sijn gramscap.</p>
<p>392 Die ghene die in hemelrike comen selen en mogen sy nemmermeer verteert werden.</p>
<p>393 Die ghene die in hemelrike sijn selen, weder selen sy naect oft gecleet sijn.</p>
<p>394 Welc es die weertste stede van eerterike ende die God meer mint.</p>
<p>395 Alse die werelt inden sal ende die Goids sone sal comen doemen levende ende doode, welc selen dan sijn de levende alst tfolc al doot sal sijn.</p>
<p>396 Die stad des Goids soens die in midden die werelt staet, wat sal hare gewerden na sine doot.</p>
<p>397 Wat manne sal hy sijn die de Grieken, die soe mechtich sijn selen, dlant nemen sal.</p>
<p>398 Dat quade volc die Sarasine selen sy dlant iet lange houden.</p>
<p>399 Wat sal daer na gescien.</p>
<p>400 Wat sal daer na gescien.</p>
<p>401 Wanen sal hy comen die valsche prophete.</p>
<p>402 Wat sal dan gescien.</p>
<p>403 Op wat uren sal dat oirdeel sijn.</p>
<p>404 Hoe sal die Goids sone comen ten oirdeele.</p>
<p>405 Waer sal dat oirdeel sijn.</p>
<p>406 In wat vormen sal hem dan de Godssone toenen.</p>
<p>407 Sal dair ten oirdele sijn cruce sijn.</p>
<p>408 Hoe sal doirdeel gedaen werden.</p>
<p>409 Wat sal daer noch gescien.</p>
<p>410 Wat sal daer noch mere geschien.</p>
<p>411 Wie selen sy sijn die behouden ende verloren selen sijn.</p>
<p>412 Wat sal God doen na doerdeel.</p>
<p>413 Wat sal dan gescien vander werelt.<pb n="21"/> 414 Wat lichamen selen dan hebben die goede menschen.</p>
<p>415 Selen sy naect oft gecleet sijn.</p>
<p>416 Ghedincken sy der sonden die sy daden op eerterike.</p>
<p>417 <milestone unit="fol" n="10r"/> Wat bliscapen selen die goede hebben,</p>
<p>418 Wat ginc ierst ute Adams monde.</p>
<p>419 Alse die moeder des vrays propheten sterven sal, sal sy dan ghedragen werden int hemelsche paradijs met vleesche ende met beenen.</p>
<p>420 Hoe vele kindere hadde[n] Adam ende Yeve te samen.</p>
<p>421 Wat mensche gheraecte ten eertschen paradise.</p>
<p>Hier nemt inde die tafele van desen boeke. Ende hier na soe werden alle dese vraghen berecht.</p>
</div>
</front>
<body>

<div type="chapter"><head type="chapter comment">[Ontstaan en lotgevallen van het boek]</head>
<pb n="23"/><p> <milestone unit="fol" n="11r"/> Die voersienicheit ons heren des vaders almechtich heeft geweest vanden beghinne der werelt. Ende sy sal sijn sonder inde van te houdene ende van te behoudene alle redelike creatueren den welken hy willecorde te ghevene sijn hemelrike en ware dat bleve aen hem selven. Ende woude storten sijn heilich bloet, sine gracie ende sine ontfermicheit over al de werelt, waer by dat al die liede souden weten te comene van deser werelt ende comen mochten ter glorien die nemmermeer ghebreken en sal. Dontfermicheit Goids was datti sette die heyleghe patriarken die waren vanden tide Adams toten tide Moyses, die bewijsden den volke te levene na hare usage. Ende die ghene die leefden na hare usage, wet dat sy alsoe wel behouden sijn alse die ghene die hem te levene wijsden. Ende de ghene die overgaen selen de gebode Goids ende siere jongeren die doen waren op ten dach siere opverstannessen selen alle woenen inder hellen emmermeer ende en selen niet comen inde gheselscap des Gods soens, omme dat sy versmaden sijn gebot. Ende wet dat dat ordeel ons heren vander diluvien, die quam op eerterike, om ander dinc en was dan omme die overtullicheit vanden sonden die doe was op eerterike. Na die diluvie Noe ende sijn wijf ende sine sonen ende hare wive woenden in eerterike ende begonsten te doene ende hem te settene na den wille Goids, dat was na hare goede usage; ende God benedidese ende gaf hem die benedictie van wassene ende van menichfuldegene. Het was een van Noes sonen die hiet Jafet, die van gheslachte te gheslachten, hy ende die na hem quamen hielden de wet Goids, alsoese hielt Noe hare vader. Ende God omme sine groote ontfermicheit woude toenen die groote minne die hy hadde toten gheslachte Jafet Noes sone ende dede gheboren werden vanden selven gheslachte enen man die hiet Sidrac, den welken hy vervulde van allen sciencie[n], van wetene alle dingen, die ghesciet waren van beginne der werelt tote sinen tide, ende <milestone unit="interpolation" n="openi528" />(<hi rend="italic">(B:) dese was na Noe VIII hondert ende XLVII jaer. Ende hy wiste </hi></p>
<pb n="24"/><p><hi rend="italic"> wat ghescien soude van sinen tide</hi>)<milestone unit="interpolation" n="eindi528" /> [<hi rend="italic">deze aanvullende regel ook in H</hi>] toten inde der werelt. Desen selven Sidracke gheweerdichde God te uertoenene mits siere gracien die vorme (ende) siere drievoldicheit, waer by datti boetscapere was daer ave toten ghenen die na hem comen souden. Dat was openbare, datti <milestone unit="fol" n="11v"/> vertoende die vorme der drievuldicheit enen ongeloveghen coninc die hiet coninc Bottus, omme hem te bekeerne alsoe bescreven es hier na int begin des boecs. Ende hy had de gracie van Gode datti wiste, hoe die IX ordenen der ingelen sijn souden inden hemele ende waer af elc dient. Ende hy conste die arte van astronomien, vanden firmamente, vanden planeten, vanden tekenen, vanden sterren, vanden lope des firmaments, vanden uren ende vanden poenten ende van wetene alle dingen, gheestelijc ende lichamelijc ende van allen sciencien vander werelt.</p>
<p>Het gheviel opten tijt voir ghenoemt dat een mechtich coninc, die hiet Bottus, soeken dede Sidracke eer hy bekeerde, omme orbore datti hadde te doene, dat ghi horen selt hier na in dit boec. Die coninc Bottus vragede desen wisen philosophe Sidracke vele vragen, die hy begeerde te wetene, die hem noit man berechten en conste. Maer Sidrac berechten te rechte ende te redenen van dien datti vragede, dat den coninc herde wel behagede. Ende de coninc dede maken een boec van allen dien vragen ende gaf hem den name Sidrac ende dat selve boec ginc na coninc Bottus doot vanden enen lieden ten anderen ende quam ten lesten in de macht eens mans van Caldee, die na enen tijt mits den rade sduvels dboec verbernen woude; ende God en wouts niet ghedogen alsoe dat dat boec wert verloren. Ende na enen langen tijt quam dat boec inde hant een coninc die hiet Madean; [ende van hem so quaemt enen lasersen man toe die hiet Naaman ende was] prince vanden ridderen sconincx van Surien ende doen hijt hadde. hielt hijt herde werdelike. Ende dese laserse ghenas van sire lasarien inde ryviere Ioerdane. Daer na in langen stonden soe en wert dat boec niet vonden, maer na die comste ons heren, daer omme datti niet en woude dat dat boec verloren bleve, soe wert weder vonden ende quam inde macht eens griffoens, die ertschbisscop was van Sabat, dat wilen hiet in ouden tiden Samaria. Ende dese hadde enen clerc die hiet Dimittere ende was kersten ende wert ontboden in Spaengien omme te predekene daer tgelove ons heren Ihesu Xpe ende hy droech dit <pb n="25"/> boec met hem ende wert ghemaertielijt te Toletten ende ghedoot. Dit boec bleef daer langen tijt eer die clergie quam te Toletten. Ende alse die clergie daer quam soe vonden sijt ende translateerdent uten Grixe in Latine. Die coninc van Spaengen, die te selven tide <milestone unit="fol" n="12r"/> hadde horen seggen van desen boeke, ontboet dit boec ende hielt langen tijt in grooter weerden, omme die scone vragen die hire in vant. Emmomemijn, die te dien tiden here was van Thimes, horde spreken van desen boeke ende sende met boden aenden coninc van Spaengen datti hem sende dat boec.</p>
<p>Di coninc van Spaengien deet translateren uten Latine in Serrasinoys [ende senden] Emmomemine, diet hielt in grooter weerden. Na enen langen tijt die ghene die coninc was van Thimes in keyser Vrederijcx tiden, soe was dese coninc van Thimes gehouden voir herde wijs om die groote vragen die hy maecte, ende daer omme datti conste vragen van al dat men pensen mochte ende antwerden op al dat men vragen mochte; waer by dat des conincx Vrederijcx boden sere verwonderden, waer af hem comen mochte die wijsheit soe groot. Soe dat men hem gaf te verstane datti hadde in sijn tresoer een boec, dat sende de coninc van Spaengien sinen vorderen die doe waren; ende dese bode vertellet den keyser, de welke keyser hadde groote begeerte dboec te hebbene ende senden boden aen den here van Thimes, biddende datti hem dat boec sende. Ende de here van Thimes ontboet hem weder, datti hem sende enen clerc die conste Serrasinois ende Latijn, hy sout hem doen translateren. Die keyser sendem enen clerc die minderbroeder was, die was van Palerne ende hiet broeder Rogier, die translateerde dat boec in Latine ende droecht den keyser. De keyser hadde grote bliscap van desen boeke ende hielt herde weerdelijc. Int hof des keysers was een man van Anthiochen, een philosophe die hiet Tordres, die zere ghemint was vanden keyser. Doen hy spreken hoerde van desen boeke, stont hire zere na omme te hebbene ende gaf ende ghelovede soe vele den camerlinc datti hadde den exemplaer vanden boeke ende [deden uutscriven ende] lasene heimelijc, dat niemen en wiste. Daer na enen langen tijt soe sinde Tordres desen boec den patriarcke van Anthiochen die hiet Obert ende hy lasser in al sijn leven. Ende dese hadde enen clerc die hiet Jan Peters van Lyoens, dese screvene oec ute ende ginc ter scolen te Toletten. Aldus sijn sy overgheset <pb n="26"/> van vele lieden in goeden boeken. Niet elcker en sal desen boec niet ghewinnen mogen ende van voert ane en weten wy niet in wijs hande hy comen sal, ende <milestone unit="fol" n="12v"/> daer omme bidden wy Gode den sceppere, dat dit boec comen moete inde hande selker liede diet verstaen moeten ende onthouden datti seget die boec ende datse doen inde behoudenesse ende profite des lichamen ende der zielen.</p>
<p>Int jaer ons heren Ihesu Xpi M ende CC ende XLIIII waren de prologen entie vragen van desen boeke besien van vele meesterien te Toletten, die alle sagen dat dit boec es salichlijc ende oirboerlijc den lichame ende der zielen; ende het was geleit inden rinc van allen den philosophen ende sy en consten niet overeen gedragen te settene in dit boec die capitele die toe keren ere redenen, dat die volgen souden te samen deen na dandere. Maer sy accordeerden int leste dat men die capitele laten soude volgen deen den anderen alsoe sy ghescreven sijn in desen boec mits der kinnessen ende den vragene sconincx Bottus, gelijc dat hise vragede den wisen philosophe Sidracke. Ende het sijn ter selker stat ghelosen in desen boec om te bat te kinnen dingen die voer ons gheweest hebben ende by consten van astronomien de welke ghesien selen sijn ende gheset in desen boec hier na ghelijc dat hier volcht.</p>
</div>
<div type="chapter"><head type="chapter comment">[Geschiedenis van Boctus en Sidrac]</head>
<p>Nu suldi horen die scone dingen die ghesciede[n] den coninc Bottus overmits Sidracke den wisen philosophe ende vanden miraculen die God dede omme hem. Ende hoe hy den coninc Bottus bekeerde van sire quader wet ter goedere ende vanden wonderen die Sidrac wrochte.</p>
<p>Inden tide des conincx Bottus die coninc was van grooten lande, dat leecht tusschen Inden ende dat groote Persen, dat men heet Battorien, gheviel dat dese coninc Bottus na de doot Noes VIIIc ende XLVII jare, maken woude ene stat ten ingange van Inden om te orlogene enen coninc die sijn viant was, die hielt ene groote partie van Inden ende die hiet coninc Garaab. Alse dat dese coninc Bottus dede beginnen enen torre omme te beginnene die stat ane den inganc van den lande coninc Garaabs. Die torre was <reg orig="begon|nen">begonnen</reg> <pb n="27"/> met grooter feesten ende bliscapen, ende wrachten daer ane een groot deel vanden daghe. Des morgens alsi weder quamen vonden sijt al te broken, waer af de coninc was zere verbolgen ende ghestoert ende dede weder dit werc beginnen haestelike ende werken toter <milestone unit="fol" n="13r"/> nacht, dattie liede moesten gaen rusten. Des mergens alsi weder quamen vonden sijt weder al te broken. Die coninc hadde des grooten rouwe ende was weder des zere ghestoert. Ende dit ghesciede daer VII werven, dat soe wat sy maecten des dages, dat des morgens al te broken was.</p>
<p>De coninc Bottus dede te gader comen sine liede ende vragede raets, hoe dese dingen sijn mochten ende in wat manieren hy dit werc toe bringen mochte alsoe dat volquame. Hier op rieden hem sine liede datti ontbode alle die divine astronomine ende philosophen die men vinden mochte ende datti raet name met hem. Dese dingen worden alsoe ghedaen dat te XV dagen te gader quamen diere meestre diere was XXiiii ende IX.</p>
<p>Die coninc Bottus ontfincse eerlijc met grooter bliscapen ende lietse rusten III dage. Ten vierden dage dedise alle comen voer hem ende vertrac hem de sake ende seide tote hem: Ghi heren ghi weet wel dat ic ben die meeste coninc van Orienten. Ende alle de coninge van den lande sijn comen te minen gebode, sonder een allene die heet coninc Garaab ende es coninc van Inden, die en wil my niet onderhorich sijn; ende ic en can in sijn lant niet comen, ghi en gheeft my raet dat ic make ene stat int ingaen van sinen lande, daer icken met orloge. Ende die stat hebbic VII werven doen beginnen ende emmer tsnachs werdet weder te broken. Ende des ben ic zere tongemake, want die mare sal lopen te minen viant, ende es te hant gelopen, dat ic ghene macht en hebbe enen torre te makene an sinen lande ende daer omme hebbic u doen soeken, om dat ghi my gheraden selt. Ende eest dat ghi my gheraden moecht, ic sal u doen groot goet, want dat alle die werelt mine ware, soe en soudic niet alsoe blide sijn alsic soude, mochtic my wreken over den coninc Garaab, die my hout in dit dangier.</p>
<p>Alse die coninc hadde gheseit sine redene, antwerden sy alle met ere stemmen: here, wy selen u sulken raet geven, dat u comen sal ter grooter eren ende bliscapen ende ghi selt u wreken over uwen viant. Maer wy willen hebben enen tijt van XL dagen om onse conste te werkene ende wy willen alle sijn in ene stede. <pb n="28"/> Alse die coninc dit hoerde was hy blide ende gheboet datmense <milestone unit="fol" n="13v"/> dade in ene stede die vol ware van groenheden ende van watre; ende dat men hem diende gelijc sinen lichame ende dat men hem brachte alles dat sy begeerden.</p>
<p>Dese vroede astronomine waren gheleit in ene scone stede daert die coninc bevolen hadde ende begonsten te werkene met haren consten ende ten XLsten daghe ontboden sy den coninc dat sy sinen dienst voldaen hadden ende dat sy comen wouden voer hem. Die coninc hadde des groote bliscap ende dedese comen voir hem herde eerlijc ende vraechden hem wat meren sy brochten. Ende sy antwerden met ere stemmen: here, sijt blide, u begeren es al voldaen ende op desen dach, alse de mane out sal sijn XV daghe op die ure, opt tpoent dat wijt heten selen, soe seldi doen beginnen te werkene ende wy selen daer staen.</p>
<p>Doen die coninc dit verstoet haddijs groote bliscap ende dancte hem allen ende alst quam ten selven dage voirseit, waren sy op dwerc ende wachten hare ure ende dat poent ende hieten werken. Ende dwerc wert weder begonnen met grooter bliscapen, ende wrachten al dien dach ende alst quam ter nacht, soe hieten dastronomine, dat men licht sette op dwerc ende haer gebod was alsoe ghedaen. Alst quam smorgens soe gherede hem die coninc met vele lieden te gane besien sinen torre ende alse hy daer quam, vant hijt al te broken. Doen was hy zere erre dat des gelijcx niet en was ende droeve van herten ende ontboet sine astronomine voir hem ende seide: Dits tgoede gelof dat ghi mi daet, ende sy en wisten wat antwerden. Doen seide die coninc: By minen gode, ic sal u senden in ene stat dat u quaet sal sijn ende van daer en seldi nemmermeer comen, die stat en sy volmaect. Ende hy gheboet datmense vaste hielde ende hars seker ware ende sijn ghebot was te hant ghedaen en dit was dierste ghevanckenesse dat ie quam in die werelt.</p>
<p>Dese mere quam ten coninc Garaab ende de coninc Bottus no met consten no met goede en mochten maken enen torre ende was des herde blide ende sende hem ene lettere van sinen wegen sprekende aldus:</p>
<p>Saluut aen den coninc Bottus van onsen wegen, coninc Garaabs; wy hebben verstaen dat ghi hebt wille te makene ene stat ten ingange van onsen lande ende hebt vele verloren van <milestone unit="fol" n="14r"/> uwen goede. Maer wy ontbieden u, wildi ons geven uwer dochter tenen wive, <pb n="29"/> wy selen u laten maken de stat, eest dat wy willen. Ende dit ontbieden was ghedaen met enen verwite.</p>
<p>Alse de coninc Bottus hoerde dese lettere, wert hijs zere ghestoert ende herde erre ende dede den ridder onthoefden, die de boetscap dede. Ende dede cryieren in al sinen lande, soe wie hem raet geven conste datti volmaecte den torre entie stat, hy soude hem geven siere dochter tenen wive ende half sinen scat. Ende oec soude hijt sweren op sinen god dat hijt houden soude sonder arghelist.</p>
<p>Na dien cry X daghe quam tote hem een out man ende seide hem: Here, ic ben comen tote u omme te ghevene raet te volmakene die stat die ghi begonnen hadt te makene. Ende ic en ghere niet te hebbene uwer dochter no uwen scat, maer ghi selt sweren dat ghi my goet doen selt. Alse die coninc dat hoerde, wert hy blide ende swoer hem by sinen goden datti hem goet doen soude, worde die stat volmaect. Hierop seide hem doude man: Here, ontbiet zere biddende van uwen wegen aen den coninc Tratabar, datti u lene dboec van astronomien dat Noes was, int welke es ghescreven die leringe entie wijsheit die dingel brachte van sinen Gode. Want dat boec was gelaten enen (man) van Noes sonen, want hy hadde III kindere daer af deene hiet Sem ende dander Jafet. Die derde en es niet te noemene, want die vader vermalendidene ende keerden vanden witten int swerte; ende dat boec vanden enen ten anderen quam in de macht sconincx Tratabars. Ende bidt hem datti u mede sinde Sidracke sinen astronomijn, want hy es een herde vroet man ende weet vele van astronomien. Ende dese Sidrac sal u wel raet gheven u te wrekene over uwe viande ende te volbringene dien torre entie stat.</p>
<p>Alse die coninc dit hoerde haddi groote bliscap ende dede ghereden een scoen prosent ende dede maken ene lettere sprekende aldus:</p>
<p>Wy coninc Bottus ontbieden hoechlijc saluut tote onsen here den coninc Tratabar als aen enen here ende onsen vrient ende wy ontbieden u ende bidden dat ghi doet doer ons alsoe ghi sout willen dat wy daden doer u, ende dat ghi ons leent dat boec dat was Noes van astronomien, <milestone unit="fol" n="14v"/> want wy hebbens zere te doene; ende dat ghi ons mede sent uwen astronomijn Sidracke. Die bode nam die lettere ende ginc dat hy quam daer de coninc was ende presenteerde hem die lettere ende tpresent dat hem sende sijn here, die coninc Bottus; ende hy ontfinc se met grooter bliscapen ende met grooter eren ende dede die lettre lesen ende alse hise hadde verstaen, seide hi toten bode: Ic bens herde blide dat my de coninc Bottus <pb n="30"/> sint sine lettere ende ontbiet een boec, dat ic verloren hadde, dat mire vorders was van Noes tiden. Dat sprect van dingen die op enen berch staen; diese hebben mochte, hy soude hebben watti woude. Ende mijn vader pijnde hem den berch op te comene, maer hine const niet over comen; maer daer omme niet, ic hope dat mijn here de coninc Bottus des wel overcomen soude, hy es van soe grooter macht. Ende hier op soe sendi hem sinen boec dien hy hadde ende Sidracke sinen goeden astronomijn ende ene lettere die sprak aldus:</p>
<p>Wy coninc Tratabar dancken u coninc Bottus van dier eren die ghi ane ons ghesent hebt ende wet dat wy ende onse lant ende al dat wy hebben dats tuwen gebode ende dat wy u senden onsen boec ende onsen meester Sidracke den astronomijn. Dus gingen sy henen, Sidrac ende de bode. so lange dat sy quamen voer den coninc Bottus, diese ontfinc met grooter bliscapen. Sidrac presenteerde hem die lettere ende den boec van sijns heren weghen, ende de coninc ontfincse ende deedse lesen ende was herde blide. Alse die coninc blide hadde gheweest ende Sidrac hadde ghefeesteert alsoe te hem hoerde, soe begonsti hem te vertreckene al sijn doen alsoe alst hem comen was. Sidrac antwerde hem ende seide: Here dit lant es betovert alsoe dat men ghene stat no vesten daer in maken en mach iegen dlant, en sy dat die toverie sy ierst ontdaen. Ende ic sal hebben selken raet dat icse ontdoen sal.</p>
<p>Die coninc was zere verblijt ende bat hem dattire om pensen soude. Sidrac antwerde hem ende seide: Here wy vinden in desen boeke dien u sent mijn here, dien een ingel brachte van Gode den heylegen man Noe, datti wiste een geberchte staen diep in Inden dien men heet tgroote gheberchte, daer de rave die Noe uter arken sinde dlant bloet vant ende op die corre viel. Ende dese berch es IIII dachvaerde lanc ende drie breet ende es beseten van <milestone unit="fol" n="15r"/> enen volke ghemaect na de wise van onsen lichame, maer sy hebben hoefde na de wise van honden, ende hets by der vrouwen lande daer ghene manne in woenen en mogen. In dit gheberchte sijn XII manieren van cruden, daer af de IIII profijt doen ende de IIII scade doen ende dander IIII en doen profijt no scade; ende daer <pb n="31"/> sijn VII manieren van watren die hem versamen in ene stede XII werven int jaer ende lauen ende verversschen die crude. Ende wildi varen tote deser montaengien omme die crude te ghewinnene, soe suldi mogen doen met uwen vianden dat ghi wilt ende selter af uwen wille ende begeerte hebben.</p>
<p>Alse die coninc Sidrac hadde verstaen, soe was hy herde blide ende seide, al sout hem costen al datti hadde, hy moeste emmer hebben vanden cruden; ende ghereden hem alsoe datti op den derden dach op sat, hy ende sine liede, ende namen den wech derweert ende op den XIIIsten dach waren sy aen den voet vanden berge. Die vanden gheberchte worden des gheware ende setten hem te bescuddene ende te stane voer haer lant ende bleven ghescoffiert, omme dat sy neder quamen vanden berge ende dandere quamen daer op ende lagen daer VIII daghe.</p>
<p>Bottus die coninc was ongelovich ende en gheloefde niet aen sinen sceppere, maer gelovede ende aenbede afgode. Sidrac gheloefde aen Gode ende aenbede sinen sceppere ende hielt sine gebode. Die coninc Bottus dede sijn afgode met hem voeren tallen steden daer hy voer ende die waren ghemaect van goude ende van selvere. Ende onder alle dandere was een die vele meere was ende vele rikeliker ghemaect van alre costelijcheden ende was hoger gheset dan enich vanden anderen; ende van desen afgoden hadde hy tote derteghen. Ende die coninc dede vele beesten ghereden omme offerande te doene sinen afgoden. Doen dede die coninc halen Sidracke ende nammene metter hant ende leidene met grooter bliscap vanden lieden toten pauwelioene daer sine afgoden in stonden. Ende doen ontboet hy enen hamel ende hy nam alsoe saen I mes ende sloech hem thoeft af voir dien grooten afgod ende elc van hem die daeromtrint waren onthoefden ene beeste ende worpen se omtrint den pauwelioene daer die afgode in stonden.</p>
<p>Alse Sidrac dit sach soe hads <milestone unit="fol" n="15v"/> hem groot wonder ende hadde hem herde onweert; ende die coninc seide tote hem: Sidrac, nu doet offerande minen Gode die mechtich es boven al. Sidrac antwerde hem met groter gramscapen: here, des en sal ic niet doen, maer ic sal offerande doen minen Gode, die mechtich es boven al, die sceppere es hemelrijcx ende eerterijcx ende alles datter in es, die maecte <pb n="32"/> Adame ende Yeven ende alle ander creatueren. Alse die coninc dit hoerde seggen Sidracke wert hy herde zere verbolgen ende seide: Wat segstu van minen god! Sidrac antwerde: Dijn god es quaet ende ongetrouwe ende es een duvel die dy ende dijn volc heeft ghestrict ende dit hout om dy te bedervene. Ende eest dat ghi my wilt gheloven, soe en seldi hem nemmeer gheloven, maer ghi seltene nu doen breken, want een god die ghemaect es van menschenhanden en es niet weerdich dat menne aenbeden sal; ende wet dat ic liever hadde dat men my doedde dan ic enich van uwen goden aenbeden soude. Alse de coninc dit hoerde was hy byna uut sinen sinne comen van sinen gode dien hy zere minde ende dede met groten erscapen sinen god dien hy zere minde bringen voir hem ende seide tote Sidracke: Aldus rikeliken god ende aldus sconen salmen te rechte aenbeden. Sidrac antwerde: Al es hy rijc ende scone, nochtan en hevet hy ghene doget in hem daer omme dat men aenbeden sal. Alse die coninc dus hoerde spreken Sidracke van sinen god, wassi herde tornich ende vragede hem: Wie es dijn God? Sidrac antwerde: Mijn God es ene gheestelike substancie ende es van sulker scoenheit, dat die ingele [die] zeven werven scoenre sijn dan die sonne begeren hem te scouwene. Alse die coninc dit verstoet was hy herde erre ende dede comen hem tween van sinen vroetsten, omme te disputeerne jeghen Sidracke ende sy begonsten te toenene haer ongelove. Sidrac spracker iegen ende verwanse altemale. Doen vragede[n] sy hem: Siedi uwen God alse wy sien den onsen? Sidrac antwerde: Ja wy wel, nu bidt uwen gode, ic sal bidden den minen. Doen daden die quade lieden bringen wieroec ende bewieroectene haren god ende seiden: Wy bidden u dat ghi [niet en] ghedoecht, dat Sidrac desen toverare verwinne onse gelove. Doen sprac die duvel van binnen inden afgod met hoger <reg orig="stem|men:">stemmen:</reg> <milestone unit="fol" n="16r"/> Nemt dien toverare Sidrac ende snitene in IIII stucken voer al dit here ende does u quite. Sidrac sach op te hemele weert ende sprac dese bedinge: Here God, die God sijt Adaems ende Yeven. Noes ende mijn, die makede hemele ende eerde, ic gelove in u ende in uwe mogentheit. Ic bidde u, dat ghi ghewerdicht uwe macht te comene daer men uwen heilegen name noemt. Die ongelovege liede hadden gehoert des duvels worde ende quamen om Sidracke. meer dan vijftich, omme hem te vane. Doen quam een donder vanden <pb n="33"/> hemele ende een blixeme ende sloech den afgod ontwee ende verberden al in asschen ende mede die ghene diene vaen wouden. Ende daer toe hem C ende XX die daer by waren, die alle doot bleven. Entie duvel voer henen ende groot ghecri maecte hy, soe dat sy hem allen vervaerden die daer waren. Ende lettel ghebraecs die coninc en was selve verberrent. Doe die coninc dit sach was hy herde gram omme sinen god ende omme sine liede die hy verloren hadde ende dede Sidracke vaen ende binden handen ende voete ende leggen in goeder hoede. Entie coninc ende sine liede bleven daer op de stede VII dage dat sy wat en wisten doen no ane gaen, alse die den sconen dach sien ende hare ogen verloren hadden.</p>
<p>Die coninc bedacht hem wat hy ende sine liede doen souden ende sach wel datti sonder Sidracx raet niet doen en mochte ende was al uten rade. Doen dedi te samen comen sine vroede liede van sinen here ende vraechdem raets watti doen mochte ende seide: Dese die ons hier geleit heeft ende met wijs rade wy hier comen sin heeft zere mesdaen iegen onsen god: overmits ende omme sinen wille soe es onse god verberrent ende ghescint ende wy en weten oft dat compt by siere toverien oft by sinen God. Maer in wat manieren dat de dingen sijn, wy hebben emmer verloren onsen god ende sine rijcheit. Ende daer omme bidden wy u dat ghi siet wat wy doen mogen, dat wy comen ute desen vremden lande.</p>
<p>Alse die coninc dit ghesproken hadde, soe sach deen op den anderen. Doe seide een van hem: Laet ons desen goedelijc doen ende smeken, al heefti nu ghestrueert onsen god, tote dat wy onsen orboer hebben ghedaen ende onse viande mits hem verwinnen hebben, want sonder hem en connen wy niet ghedoen; ende dan selen wine doen bernen ende quader doode doen sterven alse hy gedaen <milestone unit="fol" n="16v"/> heeft onse gode. Dander antwerden: Laettene ons nu doen sterven quader doode ende dan selen wy keren tonsen lande. Aldus discordeerdense in haren raet. Doen sende die coninc [X] vroede manne te Sidracke daer hy lach gebonden ende seiden hem, datti willecorde soe wat hem die coninc hiete, hy soude hem vergeven sinen evelen moet ende al datti mesdaen hadde. Hierop ontboet hem Sidrac weder datti vander gramscap, dat sijn god overmits sinen wegen verberrent ware, nemmermeer vergeffenesse hebben en woude, <pb n="34"/> maer woudi datti den dienst voldade dien hy begonnen hadde, datti dan geloefde in Gode die maecte hemel ende eerde ende in sine gebode ende hy wille toenen den coninc die gracie Gods van hemelrike openbaerlijc. Die boden keerden weder ten coninc ende seide[n] hem dese worde ende hy wert dies soe gram, datti Sidracke bliven dede X daghe int ghevanckenesse. Doe ontboet hem noch die coninc alsoe hy hem tierst ontboet ende Sidrac antwerde alsoe hy te voren gheantwert hadde. Die coninc sach datti niet anders gedoen en mochte ende datti ende sine liede al tinden rade waren ende sinden om Sidracke ende dedene ontbinden vanden banden daer hy in was. Alse Sidrac voer den coninc quam sprac hy te hant: Ghi hebt my doen halen, maer by Gode van hemelrike, u orboer en wert nemmermeer gedaen by my en sy dat ghi gheloeft in Gode van hemelrike ende sine gebode ende ic wille[n] u toenen openbare. Alse die coninc dat verstoet seide hy in grooter gramscapen: Nu toenen my dan ende ic sal doen dattu my segs ende sal gheloven in dinen God. Doen trac Sidrac I luttel achter ende sach op te hemele weert ende dede dese bede: Here God ontfermhertich ende goedertieren, vader, sceppere hemelrijcx ende eerterijcx, die makes die ingele ende hem gaefs scoenheit ende claerheit ende wijsheit ende gheest sonder lichame, here, sy verhieven hem ende begeerden te hebbene u heerscapie ende ghi stietse neder inden afgront vander hellen ende alle die sine. Namaels, here, ontdeckedi eerterike van den watere ende oetmoedeget u ende u goedertierenheit quam neder in eerterike ende formeert alle lichamelike dingen ende andere die sijn; ende doe makedi Adame vander eerden ende gaf hem <milestone unit="fol" n="17r"/> den gheest des levens, daer [na] makedi Yeven van sier rechter rebben. Here vader alsoe waerlijc alse ghi alle dese dingen maket, soe biddic u dat ghi my [omme] uwe grote ghenade sent u gracie, dat ic moge verwinnen den viant, dat ic moge bekeren dese ongelovege liede ten gelove uwes heylegen namen.</p>
<p>Alse hy hadde ghedaen sine bede soe quam een ingel vanden hemele tote hem ende seide: God heeft gehort dine bede ende du saelt verwinnen den viant ende al sine macht. Entie gracie Goids es neder comen in dy ende du sout toenen desen ongelovegen een deel vander cracht Goids. Nem een eerden vat ende settet op drie houten inden name der heyleger drievuldicheit inden name des vaders, des soens ende des heylegen gheest; ende vult dat vat met watere ende du sout sien de macht Goids in dat water; ende dat soutu togen desen <pb n="35"/> ongelovegen. Hierop voer dingel henen ende Sidrac trat voer den coninc ende seide: Her coninc, ic sal u toenen minen God wie hy es. Die coninc antwerde: Soe toenten my dan ic wille besien oft hy beter es dan die mine.</p>
<p>Sidrac ontboet te hant een eerden vat ende deet vol waters ende settet op drie houte ende sach int water inden name Goids ende der heyleger drievuldicheit ende hy sach daer de scade der heyleger drievuldicheit ende hy begonste te roepen met luder stemmen: Coninc Bottus, scouwe int water, du sout sien Gode den here van alder werelt. Entie coninc quam met grooter gramscapen ende sach int water ende sach de scade der heyleger drievuldi cheit, den vader enten sone ende den heyleghen gheest inden hemel in haren stoel, den enen gelijc den anderen ende dingel[e] singe[n]de ende love[n]de den vader enten sone ende den heyleghen gheest.</p>
<p>Alse die coninc dit sach hadde hy groote bliscap, want hem dochte datti was inder glorien ende seide tote Sidracke: Ic ghelove in dinen God ende [in al dat sijn es ende] sijn sal; maer ic bidde dy dattu my segs hoe datter drie sijn. Sidrac antwerde hem: here, dat es die heylege drievuldicheit die es ende sal altoes sijn, vader ende sone ende heilich gheest, drie persone in enen God. Nu segt my, sprac die coninc, hoe versamen sy in een. Sidrac antwert: alsoe alse die sonne heeft drie dingen in een, dats substancie, claerheit ende hitte; die substancie die es (sy) <milestone unit="fol" n="17v"/> de sonne, dat es de vader; die clarheit dats de sone, de hitte dat es die heyleghe gheest, dit sijn drie dingen in een; aldus soe sijn drie personen in enen God.</p>
<p>Alse die coninc hoerde dese redene soe haddi groote bliscap ende riep met luder stemmen ende seide: ic ghelove ende aenbede den God Sidracx, den vader enten sone enten heyleghen gheest, III persone in enen God ende ic vertie des goids mijns vaders ende miere vordere die ic plachte minnene. Doe sine lieden dit horden bolgen sy hem zere ende worden herde erre ende swoeren alle Sidracx doot ende berieden hem doe deen met den anderen ende seide[n]: Onse coninc heeft verloren sinen sin; Sidrac de toverare heeften betovert ende heeften doen vertien den goeden god sijns vaders ende siere vorderen. Hier met quamen sy toten coninc ende toenden hem dese redene ende seide[n]: Here her coninc, ghi hebt quaet gedaen, want u liede sijn herde gram op u om dat ghi geloeft desen toverare Sidrac, die u met toverien dus betovert heeft, dat ghi loechent uwes goets gods. Die coninc antwert: Ic hebbe gelaten dat vule stinckende vulnesse <pb n="36"/> ende hebbe vore genomen dat fine gout ende den soeten roke. Sidrac heeft my getoent die waerheit ende die claerheit die noit oghe en sach ende die mijn vader no ghi no onse vorderen noit en sagen ende alle hare gode hebben quaet geweest. Ende ic en hadde noit goeden god dan nu ende ic en wille nemmeer anderen god dan hem die hemel ende eerde maecte ende in sinen name ende in sine gebode ende in sine gelove willic sterven ende leven.</p>
<p>Sine liede hoerden alle sere haren onwille ende waren zere tongemake ende brachten voert IIII vanden vroetsten mannen vanden here om te disputeerne jegen Sidracke ende de coninc orlovet hem ende sy begonsten te disputeerne van haren ongelove ende Sidrac toende hem de macht Goids ende verwanse altemale. Alsi hem al verwonnen sagen ende wat meer seggen en wisten, soe daden sy bringen enen cop vol stercx venijns ende seiden: Oft dijn God goet es ende gherecht, soe drinc desen cop. Sidrac nam den cop in sijn hant ende seide: Ik drincke dezen cop vol van sterken venine inden name tfaders ende soens ende tseilichs geest, mijns Goids sceppers hemelrijcx <milestone unit="fol" n="18r"/> ende erterijcx. Ende doen dranc hy dien cop ende was daer na sterker ende ghesonder dan hy te voren was ende des wonderde hem allen zere. Ende die coninc hads grote bliscap ende was vele te vaster int gelove Goids van hemelrike. Daer na te hant quam een donder ende een blixeme ende cloef die IIII vroeden ende sloechse doot. Alse dit die ander sagen, begonsten sy te seggene deen toten anderen: En ware dies mans God niet goet ende getrouwe, hine mochte niet ontgaen vanden sterken venine datti gheswolgen heeft. Ende dese IIII vroeden en waren dus niet doot bleven en hadden sy gheen quaet ghesecht van sinen God, die in despite van hem Sidracke dooden woude[n].</p>
<p>Alse God dit wonder doer Sidrac dede, soe keerden die meesten deele vanden volke ende gheloefden aen Gode met groter bliscapen. Alse die duvel sach datti hadde gehadt dus groten anxt ende dus grooten scade, soe voer hy ende andere ghesellen in andere afgode die noch niet te broken en waren ende riepen met luder stemmen: Coninc Bottus, quade catijf, wat heeftu gedaen! Du heefs gheloeft aen Sidracx seggen ende an sine toverie. Du heves ons vertegen ende wy vertegen weder dine offerande ende dy en willen wy nemmermeer ontfaen ende dine beesten selen wy dooden, dine viande selen <pb n="37"/> wy bringen boven dy, van dinen goede ende van dinen conincrike selen wy dy achter setten ende dine kindere ende dine vriende selen wy bederven ende dy selven selen wy in grooter scanden doen sterven. Ende wilt du van allen desen ontgaen, soe wedersegge dattu gheseit heves, ende doe breken dat erden vat end worpt onder dinen voet, want het es al betovert vander toverien Sidracx. Ende doe Sidracke verbernen den toverare ende thoeft af slaen, die u gheworpen heeft vanden goeden ghelove uus vaders ende uwer vorders.</p>
<p>Alse die coninc ende sine liede dit hoerden, soe waren sy herde zere verveert ende beducht. Alse Sidrac dat sach, was hy herde gram ende seide: Coninc Bottus, hout vaste dijn herte ende dijn ghelove in Gode ende hoet u datti die behendicheit des duvels niet en verwinnet, want metter macht Goids van hemelrike ende van eerterike soe sal ic verwinnen den duvel ende sine macht. Doen nam hij een bijl ende ginc daer die afgode stonden ende seide: <milestone unit="fol" n="18v"/> Ic sal u breken ende u duvele henen jagen bider macht van Gode van hemelrike. Ende sloech de afgode dat sy stucken braken. Alse dit de duvel sach soe moesti henen varen, hy entie sine, ende gaven ene stemme soe verveerlijc ende soe vreselijc, dat al tebarenteerde dat ginder was. Doen quam een groot verveerlijc luut uter erden mits der subtijlheit des duvels, alsoe dat hem dochte dat al tlant verberren soude van den grooten blixeme ende dondere ende dochtem dat al die werelt verdrincken soude ter stede.</p>
<p>Alse die coninc dit sach haddi grooten anxt ende sine liede. Sidrac seide hem: En versaecht u niet, want die macht Goids es mere dan de macht des duvels. Ghetroest u, wy selen saen hebben de gracie Goids ende alle de ghene die in hem gheloven.</p>
<p>Doen quam een ingel uten hemele met groten lichte ende seide tote Sidracke: Nem dat water in dat eerden vat ende doet dat worpen te IIII horeken vanden here inden name Goids, sceppers hemelrijcx ende eerterijcx ende kerstenheits; ende nem twee vanden houten ende slae deen op dander inden name des almechtich Goids entie duvele ende sine macht selen al verwonnen sijn. Doe voer dingel en wege ende Sydrac dede dat men hem hiet ende de tempeeste vergingen altemale. In der selver uren quam een ingel uten hemele met enen sweerde van viere ende sloech ghene duvele ende jaechdese hare veerde ende verberde alle de afgode. Alse dat die ghene sagen die noch niet bekeert en waren, dit groot wonder, soe bekeerden <pb n="38"/> sy hem allen ende ghelovede[n] aen den moge[n]den God, scepper hemelrijcx ende eerterijcx. ende vertegen alle hare afgode.</p>
<p>Die coninc Bottus hadde groote bliscap van Gode ende van sire macht ende vragede Sidracke die bediedenesse vanden drie houten ende vanden erdenen vate ende vanden watere daer inne ende van dien datti dwater gheworpen hadde omtrint there, ende datti deen hout op dander sloech. - Here. ic saels u gheerne berechten, seide Sidrac, metter gracien van Gode. Die drie houte bedieden die heileghe drievuldicheit den vader enten sone ende den heylegen gheest, drie persone in enen God. Dat vat bediet de werelt die de drievuldicheit onthout. Dat water bediet God selve die comen sal in de maget ende sal de vorme nemen van enen mensche aen hem. <milestone unit="fol" n="19r"/> Ende dese sal sijn de behoudere vander werelt ende sal verwinnen den duvel ende verderven. alsoe alse dit water nu was spiegel vander gracien Goids die gire in saecht ende bederfenesse des duvels ende alle sire macht. Entie werde lichame die gheboren sal werden vander maget sal gehangen werden aen een cruce ende geleit werden in een vat van stene, alsoe alse dwater ghedaen was in een vat van eerden; ende overmits diere passien ende diere doot sal hy verlossen Adame ende Yeven ende sine vrienden vander macht des duvels; ende dwater dat ic worpe ten iiij hoeken bedieden iiij goede lieden die sijn selen ewangelisten ende selen sijn inden tide des vrays propheten des Goeds soens; sine jongeren selen hogen sinen name ende sine gebode ende selen metter scriftueren scenden den duvel ende sine macht. Die twee houte die ic te gader sloech deen op dander (selen) bedieden die goede menscen die sijn selen jongeren des Gods soens des vrays propheten, want sy selen gaen predeken den volke over al die werelt tgelove Goids ende bekeren die ghene die verloren souden bliven mits haren ongelove, die alle verloren souden bliven.</p>
<p>Alse die coninc dit hoerde seggen Sidracke, soe behaget hem herde wel ende hadde groote bliscap ende stercte int ghelove Goids ende aenbede sinen name ende ghelovede herde vaste ende begonste te vragene Sidracke die vragen ende die capitelen, die hier na volgen in desen boeke. ghelijc ghi sien ende lesen sult.</p>
</div>
<div type="chapter"><head type="chapter comment">[Dialoog (Boctus vraagt en Sidrac antwoordt)]</head>
<pb n="39"/>
<div type="subchapter"><head type="subchapter"> <milestone unit="fol" n="19v"/> Hier begint dierste vraghe van desen boeke, die coninc Bottus vragede den goeden philosophe Sidracke den goeden astronomijn dien God zere minde. <hi rend="bold">1</hi> Die coninc vragede: Was God altoes ende sal hy altoes wesen?</head>
<p>Sidrac antwort den coninc: God en hadde noit begin noch inde hebben en sal. Hy maecte hemel ende eerde ende eer hise maecte wisti hoe hise maken soude ende andere dingen die hy maecte. Ende hy wiste wel tgetal vanden ingelen eer hise maecte ende tgetal vanden personen, van beesten, van vogelen ende van visschen, ende wat doode elc doen soude; ende hy wiste die ghene die behouden souden sijn ende verloren ende haer ghepens, haer spreken, haren wille ende haer werke. Ende en haddi des niet geweten soe en haddi niet gheweest God; ende van allen desen en wassy twint te betere, ende al en haddijs twint ghemaect hy en hads niet gheweest targere. God heeft altoes gheweest sonder begin ende sal altoes sijn sonder inde ende sine mogentheit weet al ende sy es over al ende also es sine substancie in drien hemelen. Want drie hemele sijn, daer af deen es lichamelijc, dats dien wy sien; dander es gheestelijc, dats daer dingele sijn; die derde es daer God es, daer selene sien die gherechte openbare.</p>
</div>
<div type="subchapter"><head type="subchapter">2 Die coninc vraecht: Mach God werden ghesien?</head>
<p>Sidrac antwort den coninc: God es visibel ende niet visibel, want hy siet al ende hy mach [niet] werden gesien, want gheen eerdsch lichame en mach sien geestelijc dinc, maer de gheeste sien wel gheeste, eest datti es goet ende gherecht. Ende alst compt na den tijt des Gods soens datti comen sal in ene maecht ende aen nemen sal vleesch aen hare, soe sal hy sijn jonc ende ghesien [in menschelike vorme]; hy sal doen soe wat sterfelijc mensche doen soude sonder sonde. Ende hy sal selve sijn God, want sine mogentheit sal sijn over al in den hemel ende inder eerden; ende maget sal sijn moeder [sijn] als sine ontfaen heeft ende maget sal sy sijn na hare [baringhe] bleven. Ende en name hy enghenen lichame aen de maget gheen lichamelike dinc en souden mogen sien.</p>
<pb n="40"/></div>
<div type="subchapter"><head type="subchapter">3 Die coninc vraecht: Oft God es in allen steden [ende over al]</head>
<p>Sidrac antwort den coninc: <milestone unit="fol" n="20r"/> God es in allen steden die ie waren tenen male, want even gelijc es hy mogende [inden hemele] alse inder eerden ende inder hellen. Want in der selver uren alse hy es in deene stede voirseit, soe berechti dingen die sijn in occidenten ende daer omme oppenbaert datti es over al ende in allen dinghen.</p>
</div>
<div type="subchapter"><head type="subchapter">4 Die coninc vraecht: Alle de dinghen die God ghemaect heeft ghevoelen sy?</head>
<p>Sidrac antwort den coninc: God en maecte noit dinc no en sciep, sy en versinnen hem, want die selve dingen die ons duncken sonder ziele ende sterfelijc die leven ende versinnen haren sceppere. Die hemel versintene, want also hem God gheboden heeft soe doeti ende cesseert nemmermeer van ommekeerne. Die sonne die mane ende die sterren versinnene, want tallen tide soe gaen sy weder in haren steden inden hemel daer sy ute gingen. Die eerde versintene, want elcx jaers geeft sy hare vrucht. Die wind versintene ende die zee, want alsi werken hare tempeeste, sy saechten hem alse hijt gebiet. Die watere versinnene [want sy lopen ten steden danen sy quamen. Die doode versinnene] want sy selen weder op staen alse hijt gebiet. Die dach entie nacht versinnene want sy houden wel tgebod dat hem God ghegeven heeft.</p>
</div>
<div type="subchapter"><head type="subchapter">5 Die coninc vraecht: Welc dinc maecte God ierst?</head>
<p>Sidrac antwort: Ierstwerf maecti ene scone paleis dat geheten es hemelrike. Na maecti eerterike ende daer na die helle; int welke paleis hy setten sal een getal van sinen vrienden, daer ute sy nemmermeer comen en selen. Van desen getale woudi maken menschen alsoe wel alse ingle mits siere ootmoedicheit, daer omme datte mensche ende die ingele aenbeden souden een God allene in drievuldicheden, vader ende sone ende heylich gheest.</p>
</div>
<div type="subchapter"><head type="subchapter">6 Die coninc vraecht: Hoe worden die ingele ghemaect?</head>
<p>Sidrac antwort: Alsoe saen alse God seide: Ic wille dat sy sijn, soe waren sy ghemaect, Lucifer ende alle die ingele ende archangele, cherubin ende seraphin. Ende doe Lucifer sach dat hem God hadde ghegeven ere ende glorie boven alle dandere, soe versmadi dandere ende woude sijn den alren hoechtsten ende hogere dan onse here dien ghemaect hadde, ende woude hebben enen anderen staet dan dien hem God gheseecht hadde ende <milestone unit="fol" n="20v"/> ghegeven ende woude den anderen gebieden. Van dien palayse wort hy geworpen ende geset in die helle ende alsoe hy te voren was scone ende lieflijc. also was [hy na] lelijc, haetlijc ende swert, ende hine wiste niet datti vallen soude. <pb n="41"/> Ende hine was maer een ure in die glorie, want also saen alsi ghemaect was soe viel hy, want en hadde geen recht gheweest datti ghesmaect hadde de glorie die alsoe gedanen overmoet hadde begonnen jegen sinen here. Dandere die mesdaen hadden met hem werden mede verstoten, want hem was wel toten overmoede, want sy waenden dat hy soe hoghe soude hebben mogen clemmen, dat sy oec also gelijc souden hebben ghecomen boven dandere ingele. Ende de mere meestere van hem worden geworpen inde helle met hem ende dander worden geworpen in de felle locht, daer sy bernen alse een vier, dair sy nemmermeer genade en hebben noch beteren en mogen.</p>
</div>
<div type="subchapter"><head type="subchapter">7 Die coninc vraecht: Waer af dienen dingele inden hemele?</head>
<p>Sidrac antwort: Dingele die inden hemele sijn en hadden noit wille te mesdoene jegen haren sceppere ende daer omme en vielen sy niet metten anderen maer bleven inder glorien. Ende God gaf elcker ordenen vanden ingelen [ambocht] inder glorien. Het sijn ingelen die boetscapen die grote saken den mensche. Het sijn ander ingele die hebben macht te gebiedene den quaden gheesten dat sy nemmermeer en doen toren den menscheliken creatueren. Het sijn ander ingele die van ere ander manieren van ingelen vermaent werden van clenen dingen. Het sijn oec andere ingele die mere sijn ende boven gaen die grade voerseit, want sy hebbense onder hem met gehorsamheiden. Het sijn andere ingele die vermanen den heylegen princen die hebben heerscapien ende gebieden hem te volstane inden dienst Goids. Het sijn noch een ander maniere van ingelen die sijn geheten Tronus, op de welke es de stoel Goids der welker hy useert. Het sijn andere manieren van ingelen die sijn ghenaemt donderdanighe ende dienen tallen uren cherubinne wijs sijn alle wijsseden der verstandeger creatueren [ende die sien volmaectelijc den spieghel vander claerheit Goids ende der creatueren]. Het sijn noch andere manieren van ingelen die ghenaemt sijn seraphin, bernende ende verstaende, die sijn <milestone unit="fol" n="21r"/> bevaen metter minnen Goids meer dan eneghe andere redelike creatueren ende die gaen boven alle andere creatueren van minnen, want tusschen hen ende Gode en es gheen gheest.</p>
</div>
<div type="subchapter"><head type="subchapter">8 Die coninc vraecht: Ofte die duvele weten alle dinc.</head>
<p>Sidrac antwort: Van dien dat sy hebben van ingeliker natueren soe hebben sy groote wijsheit. Daer omme en weten sy niet alle dinc, <pb n="42"/> maer omme dat haer natuere es meer gheestelijc dan [die natuere] des menschen, alsoe sijn sy meer vroet van grooter consten. Ende die menschen die te comene sijn en selen ghevoelen no weten meer dan hem God wilt geven te wetene vanden dingen vorseit. Maer dat gepens ende den wille en weet niemen dan God ende den ghenen dien hijt vertogen wille. [Ende sy] en mogen niet doen al dat sy willen, want die [duvele] dat goede niet en souden willen no mogen doen; maer sy souden quaets ghenoech doen, nochtan niet alsoe vele alsi wel willen souden en ware dats hem die goede ingele gestaden wouden.</p>
</div>
<div type="subchapter"><head type="subchapter">9 Die coninc vraecht: Wat vormen hebben dingele?</head>
<p>Sidrac antwort: Dene maniere hebben de vorme van Gode, want alsoe gelijc was de gedane ons heren in hem. Ende inder manieren dat de duvele nu lelijc sijn soe waren sy doe vol van allen scoenheiden. Ende en es niet vanden dingen die toe te comene sijn sy en wetent al, want sy sient in Gode ende hebben macht van allen dat sy willen sonder swaernesse te doene. Ende daer omme [dat] tgetal vanden ingelen was vervult, soe wert ghemaect die mensce van lichameliker ende gheesteliker substancien. Ende die lichamelijcheit es ghemaect van iiij elementen, want die mensche heeft vleesch vander eerden, vanden watere dbloet, vander locht die ziele. vanden viere die hitte. Thoeft des menschen es ront alse dat firmament ende het heeft twee ogen alse dat firmament heeft ij lichte, dats de sonne entie mane. Ende alsoe gelijc alse inden hemel sijn VII planeten soe heeft die mensche VII gate in sijn hoeft, ende alsoe alse de locht heeft in hare den wint ende den donder, alsoe heeft die mensche in sine borst de hoeste ende den adem; ende alsoe alse de zee vergadert alle dinc te haer weert, alsoe gadert <milestone unit="fol" n="21v"/> de buuc in hem al [dat] de lichame ontfeet; ende also deerde onthout alle dinc alsoe onderhouden die voete alle die swaerheit des menschen. Vanden hemelschen viere heeft de mensche sijn sien ende vander hoechster locht den nese, ende den blaes (ende) vander nederster locht ende vanden watere; een deel vander herdicheit des steens heefti in hem ende die groenheit der bome heefti in die ogen. Van gheesteliker substancien heefti die ziele want het es geschreven: hy maecte den mensche na sijns selfs belde, dats der zielen gedane, ende haer grootheit es in die drievuldicheit. Die ziele heeft in hare memorie, waer by sy gedinct die dinge die toe comende sin ende sy heeft oec <reg orig="verstan|nesse">verstannesse</reg> <pb n="43"/> der dingen die iegenwordich sijn ende der dinge die men niet en mach sien, ende sy es van sulken wille dat sy versmaet tquade ende doet tgoede. In Gode sijn alle doechden ende God es in de ziele, die Goids gebeelde gelijct; ende die ziele es een dinc die hare gheselt met allen dingen. Soe en connense de hemele niet wederstaen, sy en weet ghenoech vanden hemelschen dingen ende vander hellen mede, want sy es ene geestelike substancie gebeelt na dbeelde Goids ons heren.</p>
</div>
<div type="subchapter"><head type="subchapter">10 Die coninc vraecht: Maecte God den mensche met sinen handen?</head>
<p>Sidrac antwort: Allene met enen behete maecti den mensche, wair by wy mogen verstaen dat I onweert dinc es de mensche, want omme de schennesse des duvels soe maecte God den mensche van onweerder dinc, daer omme datti des scande heeft dat soe onwerden dinc clemmen sal in de glorie daer hy uut gevallen es met siere hoverden. Ende hy sette namen den iiij partien vander werelt: Sanaaf, Carboam, Grunaf torcios, Samef, omme dat vijf tongen selen vervullen de iiij partien vander werelt. Noch heeft de mensche ghelikenesse na onsen here in diere manieren: want alsoe alse ons here es boven alle dinc inden hemele, alsoe heefti ghemaect den mensce boven al dat es inder eerden. Ende omme datti wiste dat de mensche vallen soude soe maecti alle lichamelike dingen des hy te doen hebben soude. Oec maecti vliegen, mieren ende ander wormekine omme de hoverde des menschen, daer omme alsi den mensche biten, datti dan <milestone unit="fol" n="22r"/> dincken sal datti van onweerdeger materien ghemaect es, dat hine can wederstaen nose van clenen dingen. Die miere entie spinne sy aerbeiden in haren werken. Sy geven ons exempel dat wy oec aerbeiden selen, soe dat wy wel verstaen in desen dat God al ghemaect heeft tonsen behoef. Dat sout ene grote bliscap wesen want die bloemen hebben scoenheit, de crude hebben medicine, die vrucht vander eerden voet ons, die wint die sonne entie mane hebben hare werke ende bediedenesse in allen dingen die goet sijn ende alle worden sy ghemaect omme den mensche; ende oec worden sy ghemaect ten love Goids ende te siere glorien.</p>
</div>
<div type="subchapter"><head type="subchapter">11 Die coninc vraecht: Waer was Adam ghemaect?</head>
<p>Sidrac antwort: Hy was ghemaect in Ebroen daer hy seder doot was ende begraven; ende doen hy ghemaect was, wert hy gedaen int eertsche paradijs want dat es ene lieflike stede in orien ten ende daer sijn boeme van diverser manieren die goet sijn jegen evele; want <pb n="44"/> daer es [ene] vrucht, waert datter ene mensche [af] ate, hine soude nemmermeer honger hebben. Ende waert dat men ate van ere ander vrucht die men heet vrucht des levens, nemmermeer en soudemen ouden no siec sijn no sterven. In dit paradijs wassi ghedaen ende daer was Yeve ghemaect van siere rebben die wile datti sliep; ende weet oec alsoe alsi waren van enen vleesche alsoe waren sy van enen wille ende van ere ghedachten. God woude dat Adam gelijc ware hem, want alsoe van hem comen alle dinc, dat oec alsoe geboren souden werden alle menschen van Adame ende daer omme was Yeve ghemaect van Adame. Ende hy Adame maecte soe datti sonde doen mochte omme meren loen te hebbene. Want doesy ghecort worden, en hadden sy niet gheconsenteert den duvel, sy hadden gheweest soe vast dat sy noch dandere niet en hadden mogen sonde doen. Ende eer sy sonde daden soe waren sy naect ende hadden ghene scaemte van haren leden noch van haren ogen. Ende alsoe saen alsi sonde hadden ghedaen iegen tgebod haers sceppers, soe kinden sy hem naect ende ongecleet van clederen der gracien ende hadden <milestone unit="fol" n="22v"/> te hant scalcheit deen toten anderen, soe dat begonsten onder hem grote scamenesse van haren leden (ende) daer omme dat men weten soude dat al tgeslachte soude wesen sculdich deser sonden; ende ons here die wiste dat groot goet ende groot orbore comen souden van desen gheslechte. Eer sy sonde daden sagen sy Gode int paradijs waer by de duvel hadde groten nijt, dat sy clemmen souden indie stede daer hy uut gevallen was ende maecte hem in enen serpente ende sprak soe vele aen dwijf dat sy viel; ende alsoe saen alsi ghemaect was soe viel sy ende en was int paradijs maer VII uren. Ende ter derder uren soe sette Adam elcken beesten haren name. Ende ter sester uren at hy den appel ende Yeve gaffene hem ende hy attene doer haren wille ende haer minne. Ende rechte te noenen waren sy gheworpen uten paradise, doen cherubin uten hemele quam ende brachte een sweert dat vlamde. Ende metten sweerde maecti enen muer van viere. daer af tparadijs wert verlicht ende beloken, ende dede VI ingelen hoeden tfier, dat haren lichame niet genaken en soude ende stietse metten sweerde uten paradise. Engheen gheest en sal mogen comen daer inne vore dien dat Goids sone comt in eerterike ende sterven sal ende gehangen aen een cruce omme die ongehorsamheit die Adam dede sinen sceppere. Mits deser doot sal ghebluscht werden die muer vanden viere die ommevaet tparadijs. Ende hy sal breken die helle ende worpen daer uut Adame ende <pb n="45"/> sine vriende ende salse setten int hemelsche paradijs daer sy ewelijc bliven selen. Sekerlike met rechte salmen geloven in dien God ende sinden sal sinen sone in eerterike omme te stervene voer den mensche.</p>
</div>
<div type="subchapter"><head type="subchapter">12 Die coninc vraecht: Doen Adam was geworpen uten paradise waer weert ghinc hy?</head>
<p>Sidrac antwort: Hy ghinc weder in Ebroen daer hy ghemaect wert ende daer wan hy sonen ende dochteren. Ende daer na beweendi Abel sinen sone dien Caym doot sloech. Ende daer na in enen langen tide en woudi niet woenen met sinen wive; maer daer omme dat God woude niet sijn geboren vanden quaden sade soe dedi Adame verwisen mits den ingel datti lach by sinen wive ende dede hem winnen <milestone unit="fol" n="23r"/> Set, van wijs gheslechte die Goids sone soude sijn geboren. Ende [wet] dat binnen Adams tide noit en rechende no regenboghe en baerde in den hemel, noch die lieden en aten gheen vlesch noch en droncken wijn ende alle sinen tijt waest alsoe scone alse te somere ende al dat wert na verwandelt omme die sonden des menschen.</p>
</div>
<div type="subchapter"><head type="subchapter">13 Die coninc vraecht: Dede Adam eneghe ander sonde dan datti brac tgebot sijns sceppers?</head>
<p>Sidrac antwort: Neen hy niet, maer dat was alte grooten mesdaet, want hy begeerde te sine God ende daer omme at hy den appel die hem God verboden hadde, wies ghebod hy soude hebben gehouden, want neghene dinc en soude doen die creatuere iegen haren sceppere. Nu merct oftu stoets voer Gode ende iemen seide: Sich achterweert op my, [ende God dan seide: Ic wille dattu sies op my,] du souts sculdich sijn te doene tgebod dijns sceppers ende anders negheen, al soude de werelt daer omme vergaen. Aldus dede Adam voir Gode ende alsoe saen alsen die duvel vermaende soe sach hy achterweert. Daer omme dedi mere sonde dan al die werelt. Ende in de selve sonde dedi de VII hoeftsonden, daer hy mede beswaerde alle die gheboren souden werden van hem. Ierstwerf wassi hoverdich, want hy woude ghelijc sijn sinen sceppere; anderwerf was hy ongehorsam, want hy brac tgebod Goids. Derdewerf wassy ghierich, want hy begeerde meer dan hem God woude gheven. Tfierde was sacrilegie doe hy hem ane nam dinc dat hem God verboet. Tfijfste was keefdom want sine ziele was ghevoecht ende ghecroent met Gode; maer doen hy dede den raet sduvels doen dedi ontrouwe siere zielen brudegoem, daer sy hare ere met verloes. Tseste was manslacht want hy dode hem selven ende alle die na hem quamen. Dat VIIde was <pb n="46"/> dootlike glotternie doe hy ghelovede den wive ende at den appel dien hem God verboet ende dede Gode smade. Ende soe wie enen anderen mesdoet, hy es hem sculdich te beterne na de grootheit vander mesdaet ende metter beternessen soe compt hy ter soenen. Ende omme dat Adam mesdede jegen Gode soe es hy noch inder demsterheit vander hellen ende daer sal hy sijn tote dat die vraye prophete comen sal in eerterike omme hem te verlossene. <milestone unit="fol" n="23v"/></p>
</div>
<div type="subchapter"><head type="subchapter">14 Die coninc vraecht: Wat dinghen nam Adam Gode ende hoe saelt hy hem weder keren?</head>
<p>Sidrac antwort: Adam ontrac Gode alle die dingen die hy hadde sculdich gheweest te doene; ende die ghene die van hem comen souden hadden sculdich gheweest te verwinnen den duvel, ghelijc dat hy verwonnen was ende al dat van hem quam. Ende in alle diere manieren haddi dat sculdich gheweest te beterne ende te wederdoene ofte de sonden noit geweest en hadden. Ende daer omme dat sine sonde mere was dan al de werelt, soe soudi weder ghekeert hebben alselke dinc dat mere gheweest soude hebben dan al de werelt, maer hine conste des niet gedoen noch een ander ende daer omme bleef hy in de keitivichede.</p>
</div>
<div type="subchapter"><head type="subchapter">15 Die coninc vraecht: Waer omme en bleef hy niet al verloren alsi alsoe groten sonde deden?</head>
<p>Sidrac antwort: Dat en mochte niet sijn, want God hadde voirsien tgetal vanden ingelen datti volmaken woude van Adams geslachte. Ende weet dat dontfermicheit Goids Adame niet vergeven en woude die sonde, noch hine woudene in sijn rike niet laten comen alsoe hy was; want hadde hem God vergeven die sonde daar hy niet ghenoech af doen en mochte, soe en haddi niet almechtich gheweest. Ja hadde hine gedaen inde glorie, die alsoe zere mesdaen hadde dat was onverwinlijc daer hy dingele uutwerp allene omme een gepens, soe en haddi niet geweest een gherecht rechtere. Ende daer omme soe es wel te prisene [die beghange] des (ders) sondaren. Alse een mensche vint enen preciosen steen inden slijc, soe en leecht hine niet in sijn tresoer voer dat hine scone ghemaect heeft. Ende omme dat de knecht mesdaen hadde sinen here, soe en mochti in sine glorie niet comen omme datti ghevallen was met rade des duvels. Maer hy moeste tierst ghesuvert sijn eer hy mochte comen voer sinen sceppere.</p>
</div>
<div type="subchapter"><head type="subchapter">16 Die coninc vraecht: Waer omme en sal God niet sinden enen mensche ofte enen ingel omme voer hem te stervene?</head>
<pb n="47"/><p> Sidrac antwort: Hadde dingel weder ghecocht ochte verlost den mensche soe hadde de mensche gheweest sijn eygen knecht, ende dat en mochte niet sijn, want die <milestone unit="fol" n="24r"/> mensche es gelijc den ingel. Daer omme en wouts God alsoe niet, want dingel es subtijl ende teder in sine natuere ende haddire enen mensche af ghemaect ende hadden ghesent omme hem te delivereerne soe hadde des ingels macht ghemindert gheweest. Ende om dat dingel noch de mensche niet en mochten verlossen den mensche no ghenoech daer af doen mochten, soe sal de Goids sone nemen vleesch an ene maget in twee manieren: deen maniere es datti sal wesen God ende sal verwinnen den duvel also de duvel verwan den mensche ende hy sal hebben macht boven alle dinc, alse die ghene die sal sijn warich God ende hy sal ontpluken hare alre ogen ende herten die sine vriende selen sijn. Dander maniere es datti sal sijn ghewarich mensche ende sal doen al dat ghewarich mensche doen soude sonder allene sonde.</p>
</div>
<div type="subchapter"><head type="subchapter">17 Die coninc vraecht: Waer omme sal hy willen gheboren sijn van ere maget na dien datti van hem selven gheboren es?</head>
<p>Sidrac antwort: Om iiij redenen alsoe hy maecte den mensche. Dierste redene es dese: doen Adam was geboren en haddi vader no moeder anders dan Gode ende alsoe saen alse God sal werden geboren vander maget soe sal hy sone sijn des vaders ende des heylichs gheest ende hy sal sijn selve mensche. Dander maniere es om sine mogentheit ende omme datti also woude. Noch omme anderen manieren, omme datti woude metten wive scenden den duvel ende den mensche verlossen van siere macht ende vanden geboden der werelt ende dan sal God besien de ghene die hem meest minnen ende selen sijn gebod houden ende sinen ghebenediden lichame aenbeden selen. Van dien gheslechte sal comen de maget (sijn) ende sal sijn suver ende puer sonder sonde ende bloyen sal van alre weerdicheden ende sal ontfaen den behoudere van alder werelt sonder mesgrijp ende salne onthouden in haren lichame; ende de porte sal sijn besloten alse die sonne in compt doer tgelas sonder quetsen. Ende dair sal hy nemen menschelike natuere ende dair in woenen IX maenden omme te vervulne die IX ordenen der ingele vanden volke dat sal gheboren werden in dese werelt; ende hy sal weten alle <milestone unit="fol" n="24v"/> dinc alse God alse hy geboren sal sijn ende na siere mogentheit sal hy mogen doen alle dinc, maer hy sal willen houden in hem alle die natuere des menschen sonder sonde doen.</p>
<pb n="48"/></div>
<div type="subchapter"><head type="subchapter">18 Die coninc vraecht: Hoe lange levede Adam?</head>
<p>Sidrac antwort: Adam hadde gheleeft IX hondert jaer doen hy sterf. Hy sende enen van sinen sonen toten ingel datti hem gave gesonde vanden ongemake dair hy in was. Sijn sone ghinc ten ingel ter porten des paradijs ende wouder in sijn gelaten ende die ingel wederseide hem die poerte ende doe vragedi omme gesonde sinen vader, ende die ingel gaf hem drie greinen ende seide: Draecht dit dinen vader ende stect in sinen mont ende segt hem dat deen vanden greinen hem sal ghenesen van siere grooter qualen, ende tgebod Goids es: binnen V dagen ende enen halven. Hier op keerde de sone te sinen vader ende gaf hem die drie greinen in sinen mont ende vertelde hem hoe dingel hadde geseit ende seide: Vader en verslaet u niet, dingel seide my dattu over V dage ende enen halven genesen sout van diere qualen. Ende Adam versuchte ende seide: Een dach voer Gode dat sijn dusent jare, ende doen sterf hy ende de duvele namen die ziele met groter vrouden ende worpense inde helle. Die IX hondert jare betekenen dongehoirsamheit die hy Gode dede ende datti versmaedde die IX ordenen der ingelen. Ende die drie greinen betekenen dat wassen selen iij bome; op den enen sal hy werden gehangen ende ghecruist ende ghedoot ende met derre doot sal de Goids sone ghenesen Adame van siere qualen, want hij sal metter dood Adame nemen uter hellen ende alle die vriende Goids, entie V [dage] entie halve betekenen Vm ende Vc jare.</p>
</div>
<div type="subchapter"><head type="subchapter">19 Die coninc vraecht: Waer omme heet de doot doot [ende hoe vele manieren sijn van doden]?</head>
<p>Sidrac antwort: Om dat sy es bitter daer omme dat Adam beet aen den appel die hem was verboden ende daer omme waren wy alle doot. Ende het sijn iij manieren vander doot. Een es die noch niet ripe en es, alse die doot der kindere. Ende de doot es oec herde bitter alse van ouden lieden. Ende omme die sonde van Adame soe was <milestone unit="fol" n="25r"/> gheorloeft de dood anders en hadde de mensche niet gestorven; ende also alse deen geslechte te geet ende dander compt ende alsoe deen volcht na dander mits der doot, alsoe verwandelt de mensche in sine oudere; ende int inde sijn sy ghelijc den ingelen.</p>
</div>
<div type="subchapter"><head type="subchapter">20 Die coninc vraecht: Ofte iet te voren compt den lieden van </head>
<pb n="49"/><p> wat doode sy sterven selen, eest haestelijc oft anders ende oft sy hem iet bedincken eer sy sterven.</p>
<p>Sidrac antwort: Neen sy groot no cleine. Want die ghene die voerpensen dat sy sterven selen die en sterven niet galinge. Ende dat sijn allene die goede die geloven in Gode ende in sine gebode. Ende soe waer ende hoe sy sterven ofte verslagen worden ofte verbeten van beesten ofte verbrant int vier ofte verdroncken int water ofte verhangen alse een dief ofte wat doode hem met aventueren toe compt, dat sijn alle salege doode int aenscouwen van Gode, want sine gherechticheit en mach ghene dinc laten verloren bliven. Want hebben sy iet mesdaen in dese werelt mits der crancheit des vleesch, dat wert hem al af ghedwegen mits der bitterheit vander doot. Maer wet een quaet mensche die in Gode geloeft ende niet en hout sijn gebod, hets hem een groot profijt datti langhe siec leecht voir sine doot. Maer wet, die ghene die lange comen selen na ons, hem sal God sinden vanden hemele [een] goet gelove ende die X gebode die men sal bevelen te houdene. Ende eest dat sise niet en houden soe selen sy quader doode sterven. Ende die gene die langen tijt na comen selen, alse de Goids sone comen sal in eerterike ende hem ghebieden sal een goet gelove ende een gherecht ende sy dan in hem geloven selen datti es een vray profete; (ende) eest dat [sy] niet en doen sijn gebot datti hem gebiet met sinen boden, hem en sal niet mogen hulpen haar wrede doot no clene no groot.</p>
</div>
<div type="subchapter"><head type="subchapter">21 Die coninc vraecht: Hoe varen die zielen uten lichame in dander werelt?</head>
<p>Sidrac antwort den coninc: Alsoe gelijc alsemen leedt de mesdadeghe ten gherechte weert met grooten geselscape van rechtersknapen, die hem anders niet doen en dorren noch en mogen en sy tfonnesse (dan) dat sy hebben verdient, alsoe ghelijc alse die ziele sceet <milestone unit="fol" n="25v"/> uter lieden lichame, soe sijnder groote menichfuldicheit van duvelen diese dragen inde helle. Ende eest dat de ziele heeft gheloeft in haren sceppere, sy sal werden telivereert inde gheselscap Adams tote dien dattie Goids sone scoren sal die helle ende sine vriende verlossen. Ende en heeft die ziele niet geloeft in haren sceppere soe salse bliven inde helle ten eweliken dagen. Maer vanden tide vanden gelove des Goids soens selen sijn iii manieren van uutvaerne der zielen, dats te wetene: die ghene die gherechtichlijc hebben gehouden sine wet ende sine gelove ende sine gebode hebben gehouden, alse dese zielen laten de lichamen, soe selen daer comen groote gheselscapen van ingelen ende selense hoeden ende bescermen iegen <pb n="50"/> die duvele ende selense dan varen met sange ende met bliscapen Gode lovende int hemelsche paradijs. Dander maniere es van den ghenen die niet goets en selen hebben gedaen maer quaet in haer leven ende die hem bedincken selen van hare mesdaet, dat sy die gebode Goids niet gehouden en selen hebben ende hem beteren selen voer hare doot; alse die ziele van desen gaet uten lichame soe selense nemen dingele Goids ende selense leveren den quaden geesten, dat sise voeren int vagevier dat se reine maect van allen sonden. Ende die quade geeste en mogen der zielen gheen arch doen voerder dan hem dingel bevolen hadde. Ende alsi daer hebben voldaen dat sy sculdich sijn te doene, soe nemense die goede ingelen ende settense int paradijs daer dandere goede ingle sijn. Die derde maniere es die ziele die altoes heeft quaet gedaen ende van desen eerterike sceet in quaetheden ende in sonden buten den geboden der wet, tote desen comen groote hope van duvelen ende nemense ende voerense met grooter scanden int vier van der helle, daer sy ewelijc sijn selen sonder inde.</p>
</div>
<div type="subchapter"><head type="subchapter">22 Die coninc vraecht: Wie was eer oft die ziele oft die lichame?</head>
<p>Sidrac antwort: Die lichame was eer ghemaect van iiij elementen: van viere van lochte van eerden ende van watere, ende hy heeft iiij complexien in hem. Ende doen hy <reg orig="ghefor|meert">gheformeert</reg> <milestone unit="fol" n="26r"/> was van Gode doen blies in hem onse here God mits siere gracien den gheest des levens ende gaf hem theerscap boven alle dingen inde werelt, alsoe alse God es boven al inden hemele; ende van hem maecti Yeven sine ghesellinne ende hine woude anders niet van hem hebben dan gehoirsamheit alse ghi voren hebt gehoert. Maer hy brac sijn gebod ende daer omme wertti ontcleet vanden clederen der gracien ende gheworpen uten paradise.</p>
</div>
<div type="subchapter"><head type="subchapter">23 Die coninc vraecht: Dat welke eest dat sprect: oft de lichame oft die ziele?</head>
<p>Sidrac antwort den coninc: De lichame en sprect niet, maer het sprect die stemme ende die ziele. Want enen doden lichame es oft men hem leide op ene beeste diene voerde (hy) daer hy woude. Aldus eest vanden lichame ende vander zielen; al hadde die lichame wille enich dinc te doene, hine sout niet connen wederstaen, die ziele en wederstoet. Ende daer omme heves die ziele mere scout dan die lichame, want die lichame es van eerden daer hy weder toe keren sal want hy emmer sterven sal. Maer die ziele en mach niet sterven, <pb n="51"/> wat pinen ende wat travelgien sy doecht ende daer omme heeft die ziele meer machs dan die lichame. Daer omme soe seggen wy dat sy beleet ende draecht den lichame ende doeten rueren ende doeten spreken ende werct haer ja ende haer neen dat die lichame niet ghedoen en can der zielen, ende sy leecht ende bedect haer selven inden lichame dat mense niet sien en mach. Dat machmen sien openbare, want alse die ziele sceet vanden lichame so wert de lichame donweertste corre van eerterike, die spreken no rueren en mach. Maer alse die ziele es ghesceden vanden lichame sy en mach niet sterven maer sy vaert ende ontfaet dat sy verdient heeft inden lichame daer sy inne gheweest heeft van al den tiden datti in die werelt was. Ende daer omme soe hevet die ziele vele meer scout ende occusoen van quaet te doene dan de lichame, want mits hare soe doet de lichame al datti doet. Ende sy es gemaect vanden levene ende daer omme soe blijft sy altoes levende ende en waer sy niet consenterende tquaet dat de lichame doet, soe en worde sy daer omme niet verdoemt no oec geset in de glorie om tgoet dat <milestone unit="fol" n="26v"/> de lichame [doen mochte. Ende eest dat de lichame] sterft mits hare alsoe es sy te mere mesdadich.</p>
</div>
<div type="subchapter"><head type="subchapter">24 Die coninc vraecht: Die ziele die altemale es gheest, die en heeft lichame no lede ende die men niet en mach tasten no houden, hoe mach sy ghevoelen ioye in die glorie van hemelrike ende [droefheit no] pine inder hellen?</head>
<p>Sidrac antwort: Die ziele waerlijc sy es een gheest entie gheest es soe subtijl een dinc dat mense niet en mach sien no houden no ghevoelen ende sy en mach niet sterven no eten no drincken. Ende saten M. sielen op een haer van enen hoefde ende dat haer ware gherect van enen muere ten anderen, soe en soude dat haer bogen no breken noch last hebben. Die ziele ghevoelt grote bliscap inde glorie ende grote droefheit inde helle. Alse die goede ziele sceet van eerterike soe ontfaet sy alsoe saen cledere van gracien der glorien inden hemele metten ingelen sonder inde. Ende die quade ziele(n) ontfaet alsoe saen pine ende droefheit der hellen, daer sy inne ghevoert wert ofte int vagevier dat welke sy hevet verdient. Ende es sy inde helle soe blijft sire inne sonder inde, ende es sy int vagevier, daer wert sy ghesuvert ende dan sal se varen inden hemel ende ghecleet werden metten clederen der gracien ende der glorien <pb n="52"/> ende dit sal sijn na de comst [des Goids] soens in eerterike.</p>
</div>
<div type="subchapter"><head type="subchapter">25 Die coninc vraecht: Waer woent die ziele inden lichame?</head>
<p>Sidrac antwort: Die ziele woent inden lichame over al daert dbloet es. Ende daer dbloet niet en es daer en blijft die ziele niet, dats te wetene in tanden, in nagelen, in haer; ende in desen steden en woent die ziele niet. Ende eest dat dese selc stont sweren ende wee doen dats daer omme dat hare wortelen ghereinen dbloet. Maer diese snijt oft ave cort soe en ghevoelt men daer niet.</p>
</div>
<div type="subchapter"><head type="subchapter">26 Die coninc vraecht: Waer omme en mach die ziele niet dueren inden lichame alsi sterft?</head>
<p>Sidrac antwort: Alsoe alse een savoer dat vol es van visschen ende men dien savore sijn water ontlaet, soe bliven die visscen op deerde ende springen ende moeten sterven. Ende die ghene dies de vissche sijn, vaense ende doense som roesten ende som zieden ende doense keren ende bereiden alsoe lange datse <milestone unit="fol" n="27r"/> goet tetene sijn. Ende rechte aldus eest vander zielen ende vanden lichame. Alse de lichame heeft verloren sijn bloet in wat manieren dat gevalt, soe wert die ziele ie lanc soe crancker ende alse dbloet al ute es, soe sprinct die ziele alse een visch uten watere ende moet rumen den lichame met fortsen. Dan comen die visschere vanden zielen, sijn sy quaet sijn sy goet, dats te verstane dingele ende die duvele ende dragense en weghe ende gheven hem loen na dat sy verdienden inden selven lichame; ende heeft sy wel ghedaen, soe sal sy sijn in de bliscap des Goids soens alst tijt sijn sal.</p>
</div>
<div type="subchapter"><head type="subchapter">27 Die coninc vraecht: Hoe sterven die liede?</head>
<p> Sidrac antwort: In vele manieren sterven die liede; deen sterft omme datti volleeft heeft den tijt die hem God sette. Dander sterven om grote mesdaden die sy mesdoen iegen haren sceppere, alsoe alse een knecht die ghestoten es ute sijns meesters huyse voir sinen tijt omme sine mesdaet. Dander sterven omme grote siecheit. Dander om groote pine oft om grote sorge des werelijcx goeds. Dander in stride ende in vele andere manieren, want gheen ander mensche en mach leven een oghe opslach buten sinen termine dien hem God gheset heeft. Met sire mesdaet mach hy sterven voir sinen termijn. Ende alsoe ghelijc alse wy hebben ghesecht van den knechte die ghestoten was ute sijns heren herberge om sine mesdaet, omme datti willens hadde mesdaen, inde selve stede daer hy mesdede soe mochti hebben wel gedaen, waer by hy bleven ware in sijns heren herberghe ende <pb n="53"/> in sine vrientscap ende hadde mogen dienen sinen tijt ute. Aldus eest vanden lieden, sijn sy goet sijn sy quaet met haren wille; wat doode dat sy sterven, ter gherechticheit ons heren en mach niemen ontvlien, want na sine gebode moet al gaen van goeden ende van quaden.</p>
</div>
<div type="subchapter"><head type="subchapter">28 Die coninc vraecht: Hoe salmen gheweten dat God maecte den mensche na sine ghelikenesse?</head>
<p>Sidrac antwort: Wij vinden bescreven inden boec van Moyses Goids ghetrouwe knecht: Doen God die menscheit maken woude seidi: Wy selen maken enen mensche na onse ghelikenesse, ende dat woert was na die godheit ende na den heileghen <milestone unit="fol" n="27v"/> gheest ghesproken. Ende by desen woerden soe weten wy wel dat God den mensche maecte na sine ghelikenesse, ende datti es &#x00E9;en God in drie persone. Ende hy mochte wel hebben ghesecht: Wy selen maken enen man, sonder meer te seggene. Ende dats te verstane dattie mensche niet en es vader no sone no heilich gheest noch God en ware oec niet comen selve omme selken mensche te verlossene vander macht des viants; daer omme seide hy: Wy selen maken den mensche. Daer omme selen wy weten datti ons ghemaect heeft na sine ghelikenesse ende heeft ons ghegeven verstannesse ende ondersceet te kinnene goet ende quaet alsoe dat wy weten mogen dat wy sijn dwertste dinc van eerterike.</p>
</div>
<div type="subchapter"><head type="subchapter">29 Die coninc vraecht: Na dien dat wy ghemaect sijn na Goids gelike, waer omme en mogen wy dan niet doen alse God?</head>
<p>Sidrac antwort: Sekerlijc heeft ons God ghemaect na sine ghelikenesse ende daer omme heeft ons God ghegeven heerscapie boven alle creatueren die hy maecte, want alle doen sy ons reverencie ende sijn tonsen gebode. Ende omme dat selve dat wy Gode geliken soe bekinnen wy dingen die sijn ende gheweest hebben ende sijn selen, ende wy kinnen dat ons goet es ende dat ons quaet es ende connen pinen ende arbeiden ende winnen des wy leven ende weten alle dandere dingen des dandere creatueren niet en weten. Want andere creatueren die God ghemaect heeft, die niet en sijn na sine gelike, die en hebben noch macht noch verstannesse van doen dingen die wy doen ende gebieden. Ende al sijn wy ghebeelt na Goids gelike wy en mogen niet sijn alsoe sterc noch alsoe wijs alse God. Want hy es sceppere ende wy sijn sine creatueren ende hy es here ende machtich boven al ende wy sijn sine dienstknechten. Hy es mere dan al die werelt, hy <pb n="54"/> es weerdeger dan hemel ende eerde ende al datter in es ende alle dingen van eerterike komen van hem. Hy en hadde noit begin noch inde hebben en sal ende daer omme datti weder vervullen woude die stoele int paradijs daer dingele ute geworpen waren mits hoverden, soe maecti ons na sine gelike omme datti met <milestone unit="fol" n="28r"/> ons weder vervullen woude die steden, want anders en waren wy niet weerdich te comene in sine gheselscap ende daer om heefti ons ghemaect na sine gelike. Maer weet dat wy daer niet alle comen en mogen, maer die ghene dies weerdich sijn selen ende sine gebode houden selen daer comen.</p>
</div>
<div type="subchapter"><head type="subchapter">30 Die coninc vraecht: Waer vaert dbloet alse die lichame sterft?</head>
<p>Sidrac antwort: Dat bloet maecte God inden lichame vanden watere ende den lichame vander eerden, want alsoe alse de eerde drinct dat water in hare ende hanteert, alsoe drinct ende useert (de lichame) de lichame dat bloet. Entie ziele onthout den lichame ende dbloet met hare hitten entie hitte verwermt dat bloet ende doet rueren ende leven den lichame. Ende alse die ziele sceet vanden lichame, soe voert sy met hare hare hitte die rueren ende leven dede dbloet ende den lichame. Ende alse dbloet verliest die hitte vander zielen soe keert te siere natueren ende wert water ende dat water drinct dan de lichame, die es vander natueren der eerden. alsoe alse die eerde drinct dwater. Ende dan alse die lichame dat gedroncken heeft soe vervaert dbloet ende wert niet; ende weet dat de ziele niet en mach sijn in den lichame sonder dbloet ende dbloet sonder die ziele.</p>
</div>
<div type="subchapter"><head type="subchapter">31 Die coninc vraecht: Waer vaert dat vier als ment bluscht ofte uut gaet?</head>
<p>Sidrac antwort den coninc: Dat vier es van der sonnen ende ter sonnen keert weder alst ghebluscht wert; alsoe ghelijc alse wy sien dat de sonne doet haren omloep ende ons nochtan dunct dat sy stille staet ende al hare hitte ende hare claerheit sprait in eerterike [ende] sy in haer selven niet en verliest noch en mindert, alsoe eest tfier. Alst es ghebluscht soe trecket hem selven weder danent comen es ende nemt sine natuere metter sonnen; want al dat vier van eerterike es van der sonnen ende trect hem weder ter sonnen.</p>
</div>
<div type="subchapter"><head type="subchapter">32 Die coninc vraecht: Alse die lichame verliest half sijn bloet waer omme en vaert dan die ziele niet ute?</head>
<p>Sidrac antwort den coninc: Alse die lichame verliest deen helicht van sinen <milestone unit="fol" n="28v"/> bloede, die hitte nochtan die in die ziele es die dat bloet verwermt en te gaet nochtan niet, want in die stede daert dbloet blijft daer onthout dat bloet de ziele. Want engeen vanden <pb n="55"/> tween en mach niet allene bliven inden lichame ende luttel bloets datter inne blijft onthout den lichame entie ziele te samen. Ende alse een brant die dat vier onthout an hem, alse hy verteert es ende faelgeert, soe gaet dat vier ute ende vaert henen; alsoe es dat bloet de brant ende tfier es die ziele. Ende alse de lichame sijn bloet niet en verliest (ende hy verliest) ende hy sterft van siecheden soe vervult die ziele de dage die hy gehat soude hebben op die werelt; ende dan sceet deen vanden andeten, alse een brant die leecht int fier die al verteert es ende niet worden en es; dat vier trect weder ter sonnen die sine natuere es. Alsoe eest vander zielen ende vanden bloede, want die ziele trect weder te Gode ende te sinen gebode; ende die adem die gaet uut sinen monde dien geeft die ziele ute ende sal hebben na dat sy verdient heeft in dese werelt.</p>
</div>
<div type="subchapter"><head type="subchapter">33 Die coninc vraecht: Van wat natueren ende wat complexien es die lichame?</head>
<p>Sidrac antwort: Die lichame es vander natueren der eerden ende hy es van couder complexien ende es ghemaect vanden iiij elementen: vander eerden heefti dat vleesch, van watre dbloet, vander locht de ziele, vanden viere de hitte. Dat vleesch dat ghemaect es vander eerden dat es cout, dbloet dat ghemaect es vanden watere dat es cout die ziele die ghemaect es vander locht sy es cout; want elc van hem keert te siere natueren daer af hy ghemaect es. Ende die hitte die compt vanden ademe Goids inde ziele die es warm ende daer af verhit alle die lichame. Die adem heeft ii dingen dats warmheit ende locht; ende die hitte die de ziele heeft vanden ademe Goids die es int bloet ende dat bloet verwermt van natueren ende met fortsen (ende) alle dandere dingen die in den lichame sijn, maect die humore swert ende mits der hitten ende daer omme heet men dat bloet warm. <milestone unit="fol" n="29r"/></p>
</div>
<div type="subchapter"><head type="subchapter">34 Die coninc vraecht: Sijn die zielen ghescapen van beginne der werelt ofte werden sy ghemaect elcx daechs?</head>
<p>Sidrac antwort: God maecte tenen male alle dingen die wesen souden ende die maecti alle te samen, want hets ghescreven datti in ene ure maecte alle dingen die toe comen souden. Maer hy viseerde te voren alle dingen in diversen gedanen. Want also sijn wille was van beginne van eerterike datti wiste hoe vele creatueren geboren <pb n="56"/> souden werden ende elcke ziele hebben soude, soe es te wetene datti die zielen mede maecte tenen male. Want alsoe saen alse hy sijn gebod dede soe waest al voldaen. Daer omme seggen wy dat op ene ure ghemaect worden alle dingen die sijn souden inde werelt van dier uren dat sijn gebod gedaen was. Ende en waent des niet dat enege creatueren alsi geboren werden dat dan God gebiet hare geboerte maer sy es geoirdineert ende geboden van beginne der werelt.</p>
</div>
<div type="subchapter"><head type="subchapter">35 Die coninc vraecht: Sal de mensce anders iet doen dan de gebode sijns sceppers?</head>
<p>Sidrac antwort den coninc: God heeft ghemaect den mensche natuerleke daer omme datti hem dienen sal ende sijn gebod doen sal ende haten sinen viant ende den onsen, dats te weten den duvel ende sine werke. Alse gelijc alse wy willen hebben heerscap over ander creatueren alle die God maecte ende dienst hebben van hem, also wilt dalmechtege God hebben van ons ende dat wy hem geloven ende aenbeden, want wy sijn sculdich te hebbene grote minne te Gode ende groote hatie ten duvel.</p>
</div>
<div type="subchapter"><head type="subchapter">36 Die coninc vraecht: Die ghene die Gode noch gheen weldoen en kinnen, mogen sy eneghe onscout hebben voir Gode?</head>
<p>Sidrac antwort: Die ghene die Gode niet kinnen selen, God en sal hem niet kinnen no met wette no met ghelove no met werken, ende die sijn verdoemt ende hy salse verdoemen alse sijn viande teweghen daghen. Ende die ghene die in Gode niet geloven en willen ende sine werke niet doen en willen van onkinlijcheden ochte van simpelingen onnoselheden, (ende) eest dat sy verdoemt werden so en selen sy niet zere werden ghetormint: ende eest <milestone unit="fol" n="29v"/> dat sy genade soeken voer haer doot ende perdoen ende sy gheloven dat sy nemmermeer sonde doen en selen ende de gelofte wel houden, soe selen sy behouden bliven.</p>
</div>
<div type="subchapter"><head type="subchapter">37 Die coninc vraecht: Waer omme heet die doot doot?</head>
<p>Sidrac antwort: Hy en es niet geheten doot metten ghenen die sterven in dit eerterike; ende ons dunct dat sy sterven, maer sy varen vander ere werelt in dandere. Die ghene die niet gheloven in haren sceppere sy sterven, ende die geloven in haren sceppere ende sine gebode niet en houden, hem ware die doot beter aen hare ziele dan aen haren lichame. Want sy [die sijn selen in die nederste helle ghetormint, selen] (dede) zere bidden omme die doot ende sy sal hem vlien. Alse die Goids sone sal comen doemen anderwerf die goede ende die quade, soe selen hare lichamen werden verwect ende selen metter zielen te samen varen in de pine alsoe sy waren inde werelt. Die goede zielen en sterven niet maer sy <pb n="57"/> varen inde alre hoechste helle; dat sijn die gene die geloven in haren sceppere ende sine gebode (niet en) doen ende daer selen sy bliven tote dien datti sinen sone senden sal omme hem te delivereerne ende dan sal hise setten int hemelsche paradijs ende als hy anderwerf comen sal omme hem allen te jugeerne soe selen hare lichamen keren metten zielen inde bliscap ende inde glorie metter ingele geselscap die nemmermeer inden en sal.</p>
</div>
<div type="subchapter"><head type="subchapter"><milestone unit="interpolation" n="openi531" />(<hi rend="italic">(J:) </hi><hi rend="bold">37a (J37)</hi> <hi rend="italic">De koningh vraghet: Wo vele werlt synt dar?</hi></head>
<p><hi rend="italic">Sydrak secht: Dar synt twe werlt: de eyne is de werlt der gnaden unde der ere Godes dar de engele syn unde de ertscheengele dar de gude gheselschapp Adams in komen schall. De andere werelt dat is de helle darinne de dusternisse unde duvele syn. De eyne vanden werelden is gheheyten de sonne, de mane, dach unde nacht unde anderen gheistliken dinghe de wy seen unde de uns de klarheit gheven unde uns denen in desser werlt. De andere werlt is dar wy inne wonen unde leven lichameliken. Unde de erde, de dat all vorswelghet, dat is unse buck de dat all vorteret. Dar is de werlt lichameliken dar de guden unde de quaden syn. Unde en is nicht dan ere unde entloset unse begheringhe Gode to denende.</hi>)<milestone unit="interpolation" n="eindi531" /></p>
</div>
<div type="subchapter"><head type="subchapter">38 Die coninc vraecht: Es God van grooten lone den ghenen die hem dienen?</head>
<p>Sidrac antwort den coninc: En ghene ziele en mach pensen noch seggen tgoet ende die ere vanden lone Goids ende wat grooter dingen dat God geeft den ghenen die in hem geloven ende sine gebode houden. God en gebiet hem anders niet dan dit clene dincsken, dats dat sy doen tgoede ende laten tquade ende hy salse eren met sinen ingelen, want dingele en sijn maer allene een gheest. Maer die goede mensche(n) die sijn gebot doen sal, dien sal hy setten inden hemele met lichamen ende met geeste ende omme sinen wille sal hy sinden sinen sone in de werelt ende livereerne ter doot. Dats groot loen dat God sal geven sinen vrienden, datti omme haren wille leveren <milestone unit="fol" n="30r"/> sal sinen enegen sone ter doot. Wet voer waer dat God sal doen sinen vrienden alsoe gelijc alse men doer een clein gaetken sage ene grote scare volcx; ende ghene ziele van eerterike en mochte pensen dere ende tgoet ende den groten loen die God sal geven sinen vrienden.</p>
</div>
<div type="subchapter"><head type="subchapter">39 Die coninc vraecht: Die gheslechte die sijn selen inden tide des Goids soens ende daer na, selen sy alle geloven [aen Gode]?</head>
<p>Sidrac antwort den coninc: Alle selen sy gelovende sijn in sine gelove, dats te verstane van sinen volke. Maer sy selen sijn van menegerande tongen ende deen sal hebben ingere gebode dan dandere want die ghene die den Gods sone ghebieden sal te sine sijn [volc dat <pb n="58"/> sal altemale een sijn]. Ende dat sijn XII knechte gebieden selen na hem dat sal tselve sijn datti vore geboot met sinen monde. Ende die ghene die daer na comen selen ende sijn selen in die steden siere XII knechten, sy selen sien de crancheit ende de tederheit des vleesch der liede ende selen gebode maken vele lichtere, want sy sullens hebben de macht vanden Goids sone ende van sinen XII knechten. Maer elc vanden nacionen sal wanen sijn betere dan dandere in haer dunckene, maer sy selen sijn alse een bogaert daer vele bome sijn. Die boem die goede vrucht gheeft ende van goeden gore es, die mint die here vanden bogaerde meest ende nemter mere waren toe dan ten anderen. Aldus na dese gelike selen sijn alle die nacione die geloven selen inden Goids sone ende in sine gebode. want sy selen meest van hem gheprijst sijn ende gehoecht.</p>
</div>
<div type="subchapter"><head type="subchapter">40 Die coninc vraecht: Wat gebode selen sijn die God gebieden sal sinen volke?</head>
<p>Sidrac antwort den coninc: Dat sal sijn minne ende abstinencie, verdrachlijcheit ende vreedsamheit ende dat niemen en doe anderen dan hy woude dat men hem dade. Ende omme die minne die God heeft tote Adame soe sal hy senden sinen sone in eerterike ende leveren ter doot omme Adame te verlossene. Ende ene die minne die tfolc hebben sal toten Goids sone soe saelt hem [leveren] te groten tormenten toter doot omme te comene ter gheselscap inden hemele. Ende omme die minne, abstinencie, verdrachlijcheit ende vreedsamheit soe selen sy hebben die glorie inden hemele, want alle goede saken comen ute <milestone unit="fol" n="30v"/> desen vieren doegden ende [die] dese iiij doegden heeft in hem hy mint alle goede dinghen.</p>
</div>
<div type="subchapter"><head type="subchapter">41 Die coninc vraecht: Welc es dalre sekerste dinc dat es ende [meest] es ghebenedijt ende alre weerdichste?</head>
<p>Sidrac antwort: Die ziele es dat weerdichste dinc dat es in eerterike want sy es goet ende scone ende vele clare ende lichtere dan die sonne ende sy es werdeger dan eneghe ander dinghe die God gemaect heeft in die werelt; want sy es vanden ademe Goids ende dingele sijn gemaect omme hare te behoedene ende [sy] sal sijn voer Gode aenscouwende aenschijn iegen aenscijn: ende es dat sekerste dinc dat es, want die goede ziele sal sijn inde gheselscape Goids in die glorie metten ingelen, daer sy nemmermeer hebben en selen no honger no dorst no coude no hitte no ander gebrec. Want hy ghebenedide alle dingen omme dat sy dienen souden der zielen ende der zielen benedixie es soe groot, waer sy gedaen in enen steen, hy soude <reg orig="spre|ken">spreken</reg> <pb n="59"/> ende gaen op die eerde by hem selven; ende waert dat sy ginge in donweerste beeste van eerterike sy soude connen spreken. Ende noch meer sal sy gebenedijt werden van den monde des Goids soens teweliken dagen als hy comen sal anderwerf jugeren die werelt, dats te wetene ten inde van der werelt, alse hy jugeren sal die goede ende die quade.</p>
</div>
<div type="subchapter"><head type="subchapter">42 Die coninc vraecht: Welc es dlelicste ende donsekerste ende tfermalendijtste ende donweertste dinc dat es?</head>
<p>Sidrac antwort: Die quade ziele es dat lelicste dinc dat God ie maecte, want die quade ziele es dat lelicste ende dat eyselijcste dinc dat es; ende diese sien mochten sy souden hem scamen van hare. [Ende sy es een huis des duvels ende stinckende] alsoe zere dat die ingele niet en souden mogen verdragen den stanc. Ende altoes es groot anxt van hare dat sy meer aerchs hebben mach dan sy heet. Ende sy sal sijn getormint inde geselscap der duvele ende hebben sine malendixie. Sy es die meeste vermalendijtste dinc die God ie maecte, want sy sal vermalendijt sijn vanden monde des Goids soens ten dage des oirdeels vor dingele ende daerchangele ende voer dandere goede zielen, die alle blide selen sijn van haren arghe.</p>
</div>
<div type="subchapter"><head type="subchapter">43 Die coninc vraecht: Die goede zielen <milestone unit="fol" n="31r"/> selen sy sericheit hebben omme tfernoy van quaden zielen?</head>
<p>Sidrac antwort: Met waerheiden seggic u dat alle goede zielen sijn van den wille Goids ende al sijn jugement sal hem wel behagen van sinen vianden ende hem sal duncken dat sy ghewroken sijn over hem omme dat sy hebben gheweest iegen Gode. Want hy es rechtere ende al sijn vonnesse es gerecht ende goet. Ende die goede zielen [selen] also zere begeren (sy) te ziene de quade inden tormente ende alsoe grote bliscap af hebben, alsoe gelijc alse wy ons verbliden vanden visschen die wy sien swemmen int water.</p>
</div>
<div type="subchapter"><head type="subchapter">44 Die coninc vraecht: Welc es beter oft gesonde oft siecheit?</head>
<p>Sidrac antwort den coninc: Ghesonde es herde goet want die ghesonde ziele es suver ende reine, sy sal sijn inde geselscap Goids alsoe alse een ridder die ghesont ende sterc ware (ende sterc) van uwer maysenieden; ende omme datti vrome ende sterc ware daer omme soudine liever hebben met u in enen stride, ende ware hy teder ende cranc van siecheden soe soudi willen datti ware van u. Aldus eest van ghesonden want die ziele die siec es [die es in sonden ende es] vanden geselscape des duvels. God en wilt niet dat hem die ziele genake sy en sy sterc ende tierst van diere siecheden ghenesen. Ende <pb n="60"/> die ghesonde ziele die sonder sonde es wilt God dat by hem sy vaste aen sinen lichame. Ende hem es beter gesonde dan siecheit, want die stercheit ende die gesonde die sy hebben die besegen sy ende useren wel voir hem selven ende vore andere. Die quade, die goet niet doen en willen maer al quaet useren, hem es die siecheit beter aen den lichame dan die ghesonde, want die tederheit ende siecheit des lichamen onthoudene van quaet doene beide hem selven ende anderen ende die goede sijn in hare ruste van hare doget.</p>
</div>
<div type="subchapter"><head type="subchapter">45 Die coninc vraecht: Wat machte gaf God der zielen inden lichame in dit eerterike?</head>
<p>Sidrac antwort: God heeft ghegeven elcker zielen een conincrike te houdene ende te berechtene ende eest dat sy dat conincrike wel bewaert ende governeert, soe sal sy sijn ghecroent ende geset inden conincliken stoel met grooter vrouden ende bliscapen voir Gode ende God sal seggen tote hem: Mijn vrient, come in mijn <milestone unit="fol" n="31v"/> geselscap ende ontvanc die crone vanden conincrike dat ic dy hebbe ghegeven in hoeden. Want du hevest wel ende ghetrouwelijc behoet ende best dat weerdich te houdene ende te dragene dese crone, want sy es aen dy wel bestaet. Dat conincrike es de lichame [ende tgoet dat die lichame doet] in dese werelt dat es de goede hoede ende tgoede gelove dat de mensche heeft te sinen sceppere ende wel hout sine gebode. So wat die ziele wille dat doet de lichame na sine macht, want die ziele dat es die coninc ende de lichame es dat conincrike. Ende de gebode die de goede coninc doet gebieden in sijn conincrike dat sijn die goede werken die God heeft in hoeden. Ende eest datti sine conincrike niet wel en berecht soe sal hy met scanden sijn gelevert int quade vier. Ende daer omme selen wy laten de werke des duvels ende selen doen die gebode die God geboden heeft. Die hadde enen goeden vrient die hem vele goets hadde gedaen, ende hem die vrient bade datti ene grote daet doer hem dade ende bestonde, al souder hem grote pine ende niet anegheliggen, hy soude nochtan met rechte doen dat hem sine vrient bade, die hem soe vele goets hadde gedaen. Soe eest dan wel recht dat wy geloven in onsen here ende in onsen sceppere ende dat wy doen datti ons gebiet. Want hy heeft ons gegeven heerscapie boven alle die dingen van eerterike ende hy en gebiet ons genen arbeit no pine, maer dat wy hem geloven ende aenbeden ende dat wel doen omme die <pb n="61"/> minne van hem. Wet dat de ghene die comen selen na ons ende die ghene die na hem comen selen, die geheten selen sijn tfolc des Goids soens ghewarichs propheten, hem sal hy noch mere gebieden dan ons ofte hem die vore hem comen selen; want hy sal hem vele meer gebieden te houdene dan eneghen volke [dat voer hem was].</p>
</div>
<div type="subchapter"><head type="subchapter">46 Die coninc vraecht: Alse die Goids sone ghevaren es te hemele, selen dan liede bliven die tfolc bestieren selen?</head>
<p>Sidrac antwort: Alse die Goids sone gheclommen es inden hemel soe sal hy laten sine macht sinen XII knechten ende dese selen maken een heylich huus, dat sal geheten sijn thuus des Goids soens. [Na] hem selen comen <milestone unit="fol" n="32r"/> andere die altoes selen houden der voerdere gebode ende selent houden enen langen tijt ende die selen sijn van grooter macht ende van grooter rijcheit ende van grooter heerscapien. Ende overmits hare rijcheit selen sy crancken in haren gelove des Goids soens ende in doene die gebode, de gaven ende setten die XII knechte voirseit. Ende God salse int leste confunderen ende destrueren omme hare sonden mits den ghenen die connen selen van astronomien, want sy selen vroet sijn ende van grooter wijsheit.</p>
</div>
<div type="subchapter"><head type="subchapter">47 Die coninc vraecht: Thuus des Gods soens wien sal dat bevolen sijn ende wie saelt hoeden ende berechten dan?</head>
<p>Sidrac antwort: De princen vanden knechten des Goids soens sy selent hoeden ende selent voert bevelen enen man die sal heten vader der vadere ende soe saelt sijn vanden enen op den anderen toter comst des valsch propheten die de werelt verkeren sal, ende hy sal sijn sone des duvels. Ende na de comst des Goids soens sal doget ende goet altoes wassende sijn ende gehoecht in eren ende na sine comste dusent jare selen die sonden wassen in eerterike jeghen sijn volc ende jegen sijn gelove ende die selen sijn bedect ende verborgen onder die goede alse de crucke onder de terwe. Daer na over enen langen tijt selen comen twee groote colummen, deen sal sijn geheten minderbroeders ende dander predicaren ende derre selen vele sijn in die werelt ende sy selen sijn arme liede ende die goede liede selense minnen ende eren ende ontsien omme tgoet dat sy doen selen; ende selen hem toedragen ere ende reverencie omme dese vrese entie dochte die sy hebben selen voer hem. Want die liede omme dese colummen selen laten vele quaets te doene omme de vrese ende den anxt dien de quade hebben selen. Want dese ij colummen selen sijn kempen des geloefs ende vanden huse des Goids soens ende sy selen sijn viande ende adversarise des duvels.</p>
<pb n="62"/></div>
<div type="subchapter"><head type="subchapter">48 Die coninc vraecht: Die goet no quaet en doet es dat aelmoesene oft sonde?</head>
<p>Sidrac antwort: Die goet noch quaet en doet hy leit leven van beesten ende arger dan beesten, want hadde de beeste verstannesse in hare sy soude goet doen; entie sonde doet hy doet quaet ende de tgoede <milestone unit="fol" n="32v"/> laet te doene hy doet sonde, alsoe gelijc alse die gene die grooten honger heeft ende grote begeerte van etene ende hy dan lijt doer een hof daer vele vruchten sijn. hy doet quaet eest dat hire niet en pluct ende eet ende hem niet sterven en late(n). Want hets mere sonde laetti hem sterven dan ofte hy der vrucht ghereinde.</p>
</div>
<div type="subchapter"><head type="subchapter">49 Die coninc vraecht: Die ghene die heerscapien houden, weder selen sise houden sterkelijc oft selen sy ontfermhertich sijn?</head>
<p>Sidrac antwort: Heerscapien sijn van Goeds geboden omme te houdene gherechticheit in eerterike. Want en ware gheen gerechte, die liede souden sijn na die wise vanden visschen: die stercken souden eten die crancken ende de groote souden eten die clene. Dat sterke gherechte sal sijn omme te rechtene die quade te rechte ende te redenen ende elcken gheven sine verdiente. Het sal geboren werden vore de comste des Goids soens een coninc die sterkelijc geloven sal in Gode, dat sal sijn Davit die profete ende hy sal propheteren den Goids sone ende sal seggen: Salich selen sy sijn die doen selen gherecht gerechte ende dat houden selen altoes. Ende [eest] dat de quade bevaen wert in sire quaetheit ende hy ghejugeert wert na sine verdiente, wilt de here sijns ontfermen ende hem dat vergeven een werf hy macht wel doen, maer doet hijt noch anderwerf soe es hy wel weert siere verdienten.</p>
</div>
<div type="subchapter"><head type="subchapter">50 Die coninc vraecht: Sal de mensche wel doen sinen magen ende sinen vrienden?</head>
<p>Sidrac antwort: Het es beide goet ende quaet, want eest dat onse mage mate sy ende behoevich ende sy sijn goede liede ende thare verloren hebben met ongevalle, ghi sult hem hulpen ende goet doen ende geraden. Ende eest dat u maech ende u vrient quaet es ende tsine verliest met quaetheden met sinen wille, hy doet herde quaet die hem goet doet, want dats al verloren; alsoe alse men ontstake ene tortise voer enen blinden man ochte dat mense ontstake int claer sonnenschijn, want daer en doet gheen oerboer. Alsoe eest al verloren datmen doet den sot die quaet es, want soe men meer doer hem doet soe meer verloren es.</p>
</div>
<div type="subchapter"><head type="subchapter">51 Die coninc vraecht: Welc es edelheit? </head>
<pb n="63"/><p> Sidrac antwort den coninc: <milestone unit="fol" n="33r"/> Edelheit es mechticheit van lieden ende rijcheit die comen es van ouden herbringen, entie ghene die meest mechtich es die wilt alre edelst sijn. Maer het es een ander edelheit, dat es die mechtich es ende vroem van live ende rike; nochtan es hy niet edel maer es hy vroet, goedertieren, hovesch ende wel geleert. soe es hy edel man. Want wy sijn alle van Adame ende van Yeven ende wy quamen alle op eerterike arme ende naect ende die ghene die best gheseedt es ende meest doghede pleecht te doene, hy es een edel mensche.</p>
</div>
<div type="subchapter"><head type="subchapter">52 Die coninc vraecht: Waer by eest cout alse dat weder scone ende claer es?</head>
<p>Sidrac antwort: Alse dat weder claer es soe es de locht suver ende claer. soe dat dat coude vander lucht neder sleet ter eerden ende verdrijft die hitte. Ende alst doncker es soe en can dat coude no die locht niet neder comen ter eerden, maer [sy] gaen opweert ende werden heet vanden hemele, die tsnachts verwermt de eerde alse hy doet sinen keer.</p>
</div>
<div type="subchapter"><head type="subchapter">53 Die coninc vraecht: Machmen bekinnen die goede onder de quade sonder teecken?</head>
<p>Sidrac antwort: De goede menschen hebben die aensichten na die consciencie van binnen ende sijn blivende in enen staet ende hare (staet ende hare) ogen sijn lieflijc blickende ende hare wesen es sere satelijc ende omme tsoete ghepens dat sy hebben soe es hare sprake soete. Maer die quade felle omme hare quade meininghe die sy hebben soe hebben sy doncker gepens ende hare daet ende sprake en mogen niet ghestadich sijn ende ane haren lachene en es niet te houdene ende tfenijn dat sy hebben int herte dat baert hem in hare sprake ende in hare dade, soe dat men kint buten hoe sy binnen sijn.</p>
</div>
<div type="subchapter"><head type="subchapter">54 Die coninc vraecht: Sal tgelove vanden afgoden hier na weder op gehaven werden alsoet was in minen tiden?</head>
<p>Sidrac antwort: Die kindere selen geloven in Gode den Vader die almechtich es ende die kindere (ende) die daer na comen selen, selen keren ter quaetheit van vore inde comste der gigante ende die gigante selen maken enen torre die sal hetende sijn torre Babel, die hoghe sal sijn XLIIII stagen, inde welke stat comen sal de meeste coninc van sinen dagen. Ende die sal <milestone unit="fol" n="33v"/> maken een beelde na die ghelike sijns vaders ende gebieden alle den lieden dat sijt aenbeden.</p>
</div>
<div type="subchapter"><head type="subchapter">55 Die coninc vraecht: Waer omme en orlovede God niet den </head>
<pb n="64"/><p> mensche alsi ene werven geten hadde, datti hem dan hadde mogen onthouden ene weke?</p>
<p>Sidrac antwort: De honger es ene vanden pinen omme die sonden die Adam dede, want die mensche was alsoe gemaect soe wanneer hy geten hadde, datti in allen tijt hadde gheweest sonder deren van hongere. Maer na dien datti gevallen es soe en mochti niet behouden datti hadde verloren ende daer omme orloefde God honger, coude ende dorst ende ander dingen omme dat die mensche met diere pinen verwinnen ende vercoevereren mochte datti verloren hadde met onghehoirsamheden.</p>
</div>
<div type="subchapter"><head type="subchapter">56 Die coninc vraecht: Hoe sterven die rike [liede] alsoe lichtelijc alse die arme?</head>
<p>Sidrac antwort: God heeft ghemaect den riken ende den armen van ere natueren ende van iiij elementen ende het es al een, entie ghene die best in hem geloeft ende sine gebode best hout, hem sal God meest geven in dander werelt. Maer ten inde vander doot soe eest al eens ende inder natueren alsoe wel heeft die arme mensche adem alse die rike ende eet ende drinct ende heeft honger, dorst ende droefheit, suchten, siecheit, ouden, crancken, kinder winnen, hande, voete ende ander dingen die sijn, die hebben darme alsoe wel alse die rike. Ende ter doot eest al gemene ende van enen cleinen ende lichteliken dinge soe sterft alsoe wel die rike alse darme. Want sine rijcheit en mach hem niet in staden staen een clein urken.</p>
</div>
<div type="subchapter"><head type="subchapter">57 Die coninc vraecht: Salmen also wale rechten ende jugeren die rike alse darme?</head>
<p>Sidrac antwort: Men sal sterkeleker rechten over die rike dan over darme ende meer castien, want van sterken rechtene over die rike soe hebben die arme groten anxt ende ontsien hem te meer. Maer dat men over den armen sterkelijc recht des en ontsiet hem die rike niet te meer noch en vervaert. Maer hy peinst in hem selven: aldus gedanen vonnesse en mochte my niet sijn ghewijst alsoe dese arme heeft in deser manieren. Ende daer omme salmen sterkere ende bat recht doen den riken dan den armen; ende die mesdaet vanden <milestone unit="fol" n="34r"/> riken sy es sterkere ende mere dan vanden armen omme dat datti bat weldaet ende goet te doene heeft de macht dan darme. Ende alsoe gereet salmen jugeren den riken alse den armen ende sterkeleker daer over rechten. Alsoe gelijc alse die gene die best geloeft in <pb n="65"/> Gode als hy mesdoet jeghen sinen God ende niet en doet datti sculdich es te doene, alsoe eischt God mere van den ghenen die [in] hem geloven dan van den ghenen die in hem niet en geloven.</p>
</div>
<div type="subchapter"><head type="subchapter">58 Die coninc vraecht: Sal een mensche hebben ontfermenesse van sinen viant?</head>
<p>Sidrac antwort den coninc: Men sal hebben ontfermenesse vanden viant alse hy van siere mesdaet soect beternesse ende genade, al hadde hy gedoot een kint, want vanden monde des Goids soens sal geboden sijn ende gesproken: aflaet ende vergeffenesse sal hy hebben van minen vader die ghene die vergeven sal datmen hem mesdoet. Want God saelt al vergeven alse men genade soect aen hem, alse die ghene die here ende mechtich es boven al ende die oec wrake hebben mach na sinen wille. Alse de mesdadege genade soeken aen hem soe sal hijt hem al vergeven ende sonderlinge die hem vergeven die mesdaen hebben. Wel te rechte selen wy dan vergeven den genen die genade soeken ane ons.</p>
</div>
<div type="subchapter"><head type="subchapter">59 Die coninc vraecht: Mach de quade alsoe wel hebben die minne Goids alse die goede?</head>
<p>Sidrac antwort den coninc: Die quade mach hebben die minne Goids [alsoe lichte] alse die goede, want dat Gode genoecht alsoe wel de meensamheit des quaden alse des goeden, want die goede die es sijn ende den quaden heefti alsoe alse die ghene die een lief dinc verloren heeft ende dat weder vint; ende vele meer bliscap heeft[i] vanden ghenen dien hy verloren hadde ende wedervint dan vanden ghenen dien hy noit verloren en hadde. Ende God roept ghemeenlijc die goede ende de quade. Dits alsoe gelijc ofte vele lieden waren in de zee in groten anxte ende hem ontcleet hadden van anxte dat sy verdrincken souden ende tscep worde geworpen aen een steenroche ende doe die liede op dlant ghinghen ende sy dan daer sagen twee bruggen (sagen gaende over twee ryvieren: dene brugge es sterc ende vast, dander es soe cranc datse een vogel <milestone unit="fol" n="34v"/> niet gedragen en conste. Over die sterke brugge es een rike man ende heeft vele scoenre cledere by hem ende es in enen sconen bogaert ende roept die liede die uten scepe sijn naect ghegaen ende seget: Compt over die brugge [coenlike], sy es vast ende sterc. Ic sal u cleden wel ende sal u doen in desen bogaert daer ghi al uwes herten wille hebben sult. Ende wacht u wel dat ghi niet gaet over dander brugge, sy es cranc ende onsienlijc te lidene ende sy en consti niet <reg orig="ge|dragen.">gedragen.</reg> <pb n="66"/> Ende daer es groot vier omtrint ende daer sijn vreselike liede die u worpen selen in dat vier eest dat gire over gaet. Ende die ghene die gaen over die sterke brugge selen behouden bliven ende geleit in desen bogaert met grooter ioyen. Ende die gene die liden over die crancke brugge selen vallen int water ende die quade liede selense ontfaen in hare gaffelen ende worpense int vier. Dat scep bediet die werelt, die wint ende die zee bediet den tijt des menschen tote sinen inde. De ongecledenesse es te verstane dat een mensche laet dat goede ende doet dat quade; dat men dat scep laet ende ter eerden compt dat es dat inde des levens. Die ij bruggen sijn dat goede ende dat quade; die goede man die es geseten over die brugge ende die liede roept omme datti hem goet doen wilt, dat es God. Die cleder daer hise mede cleden wille dat es sine gracie. Die bogaert es tparadijs. Die goede brugge dat es die wech Goids; die quade brugge dats de wech der hellen. Die quade liede dat sijn die duvele, hare gaffele dat sijn hare engiene, dat fier dat es die helle. Die hebben wille die minne Goids, hy gae over die sterke brugge die vast ende seker es; soe sal hy ghecleet werden metter gracien Goids ende comen in de bliscap des ewichs paradijs. Ende die liden wille over de crancke brugge, hy sal sijn Goids viant ende vrient des duvels ende sal geworpen sijn int vier der hellen teweghen dagen. Die minsche sal minnen die vrientscap Goids, want hy doet sinen vrienden goet, dats goede vrientscap; ende hy sal haten de vrientscap des duvels, want hine doet anders niemene quaet dan sinen vrienden ende setse int fier der hellen, dats quade vrientscap; selke vrientscap salmen met rechte vlien. <milestone unit="fol" n="35r"/></p>
</div>
<div type="subchapter"><head type="subchapter">60 Die coninc vraecht: Mach dat wijf dragen meer dan II kindere tenen male in enen lichame?</head>
<p>Sidrac antwort: Dat wijf mach dragen vij kindere in enen lichame te samen, want die matrise vanden wive heeft vij cameren ende in elcke camere mach sy hebben een kint, eest dat Goids wille sy. Ende oec bi der natueren des wijfs want sy es van heter complexien ende zere begerende enen man ofte ij ofte iij. Die cameren openen hem ende alse de man es ander werven met hare selfs dages ofte des selfs snachs ende dat saet telker werf valt daer inne ende sy hare dan toe luuct, daer op soe werden sy gheformeert. Ende alsoe lange alse deen gewonnen es na den anderen, alsoe lange wert deen geboren na den anderen. Maer en verstaet des niet, dat telken male alse de man leget metten wive ende tsaet valt inde cameren, dat sy dan <pb n="67"/> ontfaet. Maer es de man van goeder temperueren soe eest te beter ende es de man heet ende luxurious ende leecht dicke metten wive, soe es dat saet teder ende waterende sonder macht. Ende alsoe en mach sy niet ontfaen omme de crancheit van den sade. Ende eest langen tijt datti met ghenen wive en was ende hy dan met hare es ende tsaet dan valt inde cameren, soe es dat saet soe heet ende soe berrende dat hem selven verteert ende niet dienen mach maer verbrant al te nieute. Ende es de man wel ghetempert ende dat wijf niet ghetempert ende sy dan sy van heeten wille, soe verbrant dat saet in hare ghelijc alse vore. Maer es de man getempert ende dat wijf getempert ende eest dat sy te samen sijn blidelijc met soeten sinne, tkint dat sy dan winnen dat sal dan sijn blide ende soete van wesene; ende sijn sy te samen gestoert ende erre soe sal sijn tkint fel ende quaet ghemoet. Ende by desen dingen soe sijn die liede dicwile fel ende blide. Ende eest dat de man ende dwijf pensen op de tijt oft op die ure op enegen persoon ofte deen van hem tween die meest begerende es, soe maecht wel ghescien dat dat kint gheliken sal dien persoen.</p>
</div>
<div type="subchapter"><head type="subchapter"><milestone unit="interpolation" n="openi531" />(<hi rend="italic">(J:) </hi><hi rend="bold">60a (J61)</hi> <hi rend="italic">De konnigh vraghet: Wo mach dat kint komen uth der moder licham de doch vul knoken is?</hi></head>
<p><hi rend="italic">Sydrack secht: De almechtighe God is meer dan alsodane dink dat he macht heft to doende den eynen licham in den anderen. Also heft he wol macht dat kint laten uth to komende doet edder levende. Also eyn wyff wil ligghen umme eyn kint to telende. de vorgadderynghe van eren vrouwelyken leden wyde breyde uthrecken see syk dat eyn van den anderen. By der macht Godes kumpt dat kint uth also eyn ghestaltenisse van deyghe also weick is dat. Unde also drade also dat afflanghet de lucht desser werlt, myd der krafft Godes so werden en de knoken hart ghelyk den unsen. Unde dat wyff slut wedder to sunder enyghe brekinghe. Also men thut eynen vingher dorch eyn vat myd honichseme de vor den vingher entwey gheit unde na dein vinghere wedder to samende gheit also off dat nyie gheopent were ghewesen, also wert de licham des wyves ghesloten na deme dat dat kint gheboren is ghelykerwys off see nicht ghetelet en hadde.</hi>)<milestone unit="interpolation" n="eindi531" /></p>
</div>
<div type="subchapter"><head type="subchapter">61 Die coninc vraecht: Welc es dbeste dinc dat es dat de mensche in hem hebben mach?</head>
<p>Sidrac antwort: Ghetrouwicheit es dbeste dinc dat de mensche in hem hebben mach, want die ghetrouwe <milestone unit="fol" n="35v"/> es in Gode, hy es ghetrouwe hem selven ende den lieden ende God mint trouwe voer alle dinc. Ende mits trouwen bleven dingle in hemelrike ende en worden niet uutgeworpen metten anderen die onghetrouwe waren Gode. Mits trouwen selen propheteren die goede liede die hier na selen sijn geboren ende selen voir seggen de comst des Goids soens <pb n="68"/> inde maget. Mits trouwen ontginc Noe der diluvien ende God woude weder vervullen [de werelt met sinen gheslechte. Mits trouwen sal] die maget ontfaen den Goids sone den ghewaregen profete. Mits trouwen soe sal hem de Goids sone leveren toter doot omme te verlossene Adame ende sine vriende van der macht sduvels. Mits trouwen selen de goede gelevert werden te meneghen tormente omme sinen wille. Trouwe es [alsoe] reine, alsoe suver, alsoe claer alse die sonne die noit en ruste van omme lopene no van doene daerse God toe heeft ghevoecht, want sy dat noit en brac.</p>
</div>
<div type="subchapter"><head type="subchapter">62 Die coninc vraecht: Welc es dat quaetste dinc dat de mensche aen hem hebben mach?</head>
<p>Sidrac antwort: Sekerlijc seggic u dat nidicheit es dat quaetste dinc dat es dat de mensche in hem hebben mach, want van nidicheden compt quade scalcheit, vrecheit ende verranesse. Dingele die uten hemele vielen, dat was omme nidicheit die sy hadden jegen haren God, haren sceppere. Adam onse ierste vader was uten paradise geworpen ende ontcleet vander gracien Goids omme nidicheit ende die diluvie ran over al die werelt omme nidicheit, dats te verstane dat tfolc begeerde altoes quaet te doene ende de scalcheit es fel in nidichede. Ende mits quade scalcheit selen vele liede verliesen die gracie die hem God geven sal. Drie grote scaden selen comen in eerterike: die twee voir Goids comste; dene sal werden ghedestruweert met viere ende dandere met watere ende die derde sal langen tijt na Goids comst ghedestruweert werden metten sweerde omme scalcheit van quaetheden te doene ende van nidicheden daer vele quaets af compt.</p>
</div>
<div type="subchapter"><head type="subchapter">63 Die coninc vraecht: Hoe sal men ghetrouwe sijn?</head>
<p>Sidrac antwort den coninc: Lichtelijc machmen getrouwe sijn by vele redenen. Ierstwerf met ghelove in sinen sceppere diene ghemaect heeft [ende ontmaken sal als hy wille] ende alles dincs weerdich ende mechtich es, ende datti noit <milestone unit="fol" n="36r"/> begin en hadde no inde hebben en sal ende datti altoes was ende altoes sijn sal, ende gheloven sine gebode ende hy gheboet met sinen monde ende laten tquade ende doen tgoede ende [laten] dat donckere ende houden dat clare ende laten die stinckende dingen ende houden de wel rikende. Dats te verstane, laten die sonden ende doen die doechden; ende laten die <pb n="69"/> nidicheit ende die scalcheit ende houden vreedsamheit, suverheit ende verdrachlijcheit. Want die dese drie dingen heeft hy es getrouwe [ende mits der trouwen sal hy ghecroent sijn] in hemelrike metten ingelen voir Goids aensichte.</p>
</div>
<div type="subchapter"><head type="subchapter">64 Die coninc vraecht: Wanen comt condicheit ende bloetheit?</head>
<p>Sidrac antwort: Condicheit ende bloetheit comen vanden complexien des lichamen, want es de lichame van goeder complexien, vanden iiij complexien deene metten anderen, soe en es de lichame bloede no coene. Want iiij complexien sijn daer ghemene ende gelijc; dat coude en verwint daer niet die hitte noch [die hitte] tcoude. Maer eest dat de hitte verwint tcoude, soe verwermt die lichame ende die hersenen berueren te doene ende te bestane alle dingen soe datti [niet] en ontsiet slach noch doot, maer wert coene. Ende eest dat dat coude verwint de hitte soe wert de lichame cout ende die hersenen werden trage ende quaet ende wert de mensche bloede te doene ende te aengripene alle dinc, want die nieren ende dbloet sijn die den lichame coene maken alsi verwinnen.</p>
</div>
<div type="subchapter"><head type="subchapter">65 Die coninc vraecht: Die laserie ende die scorftheit wanen comen sy?</head>
<p>Sidrac antwort: Van den wive comen dese dingen, want alse de man metten wive es in hare siecheit die sy ter maent plegen te hebbene ende sy dan een kint wint metten overtulleghen bloede dat heet es, wet dat sekerlijc dat dat kint van rechter natueren sal moeten sijn scorft ofte lasers want dat kint wert gewonnen ende ghevoedt in dat selve overtullege hete bloet. Ende es dat wijf van goeder complexie soe en heefter dat kint gheen nose af. Daer omme seget men, dat de man niet en sal wesen metten wive alsi es inden ongemake. End alse hy es met sinen wive, soe sal sijn meininge sijn ende sinen wille, vrucht te winnene die God haren sceppere dienen ende aanbeden. Ende alse hy weet dat sijn wijf groot es van kinde, soe en sal hise nemmer gereinen vleesschelijc <milestone unit="fol" n="36v"/> vore dat sy es te livereert ende daer na XL dagen; ende dit selve geboet onse here Noe met sinen ingelen.</p>
</div>
<div type="subchapter"><head type="subchapter">66 Die coninc vraecht: Alle dingen die God maecte, maecti die van beginne der werelt?</head>
<p>Sidrac antwort: God maecte alle dinge maer sommeghe dinghe sijn die niet ghemaect en waren van beginne der werelt, die God heeft sint laten werden by sinen wille ende bider temperuren der natueren, alse mulen, die seder ghemaect sijn vanden esel [ende] vander <reg orig="orsmer|rien;">orsmerrien;</reg> <pb n="70"/> die lusen die seder oec ghemaect waren van den swete des menschen; mieren worden oec seder ghemaect ende vele worme, gaende ende vliegende ende somege vogele, ende vele andere dingen die te lanc waren om noemen worden seder alle ghemaect. [Maer hoe dat sy ghemaect sijn,] God heeft se alle ghemaect ende sijn wille waest datse alle ghescepen worden.</p>
</div>
<div type="subchapter"><head type="subchapter">67 Die coninc vraecht: Wie voet die vrucht op der eerden?</head>
<p>Sidrac antwort: God voedse ende hout opter eerden ende hy heeft gheset die iiij elementen omme de vrucht te dienene ende te voedene. Die eerde hoetse ende onthout, die locht voetse ende lichtse, dat water maectse levende ende versch, die sonne verwermtse ende doetse wassen. Alsoe men ene spise sieden wille daer moeten sijn een vat, water, vier ende locht, anders en mocht mense niet zieden ende alsoe eest vander vrucht die dien ende ripen sal.</p>
</div>
<div type="subchapter"><head type="subchapter">68 Die coninc vraecht: Hoe comt dat de beesten verwoeden?</head>
<p>Sidrac antwort: Ten XXVIIsten daghe vander maent van Junius so baert ene sterre bider sonnen opgange aenden hemele ende op dien dach ende op dien nacht, entie beesten diese sien ofte hare scade int water die verwoeden ende degene diese biten, sijnt lieden sijnt beesten, die verwoeden oec. Die moeten hem wel hoeden vander pissen van ratten, dat sy hem niene genaken; ende mach hy der doot ontgaen soe moet menne wachten XL dage van grover spisen, van wermoese, van vleessche, van vissche, van wine, van groven ende ongansen broede; toten inde van XL dagen sal menne alle nachten wachten van slape sonder waken. Ende eest dat hem die woet alsoe zere stect datti niet ghenesen en can no <reg orig="ghe|sterven,">ghesterven,</reg> <milestone unit="fol" n="37r"/> maer pine ende maertielie hem ane wast ende andere liede mede scaet met sinen bete, soe salmen nemen enen sac ende doen daer in clene asschen ende dien houden ende recken boven den ghenen, es hy mensche oft beeste; al te hant sal hy sterven ende telivereert sijn vander pinen (vander hellen) ende die liede selen oec telivereert sijn van hem. Want het mochten herde vele liede ende beesten ghescaet sijn van sinen bete.</p>
</div>
<div type="subchapter"><head type="subchapter">69 Die coninc vraecht: Wat dinghen leeft alre lancxt in eerterike?</head>
<p>Sidrac antwort: Die aer leeft langer in eerterike dan iet dat es, <pb n="71"/> want die aer vliecht sunderlinge hoge ende die wint ende die locht houdene versch ende ghesonde ende daer moetti omme langer leven dan iet dat es in de werelt. Dat serpent leeft lange, want het leeft ende woent altoes op deerde ende op de stene ende drinct de coutheit vander eerden ende blijft altoes versch ende nuwe ende leeft langer dan die aer ende dit es doirdinancie Goids. Dat serpent leeft langer dan M. jare ende telken C. jaren soe wast hem een horen int hoeft vander groote van [ere] lentille ofte mere. Ende alset hevet dusent jare soe werdet een fiere drake. Ende en verstaet des niet dat alle de serpenten alsoe langhe leven, want sy sterven som eer, somme werden sy gheten van vogelen ende van beesten, somme werden sy verslagen ende aldus gaen sy te quiste.</p>
</div>
<div type="subchapter"><head type="subchapter">70 Die coninc vraecht: Die dingen die God maecte voedt hise alle ende berecht?</head>
<p>Sidrac antwort: Alle dingen die God ghemaect heeft die voedt hy ende berecht, want hy maecte alle dinc in die werelt ende gaf elcken tsine. Den lieden gaf hy const van aerbeidene, te winnen des sy leven ende behoeven ende eten. Den anderen creatueren heefti gegeven ene andere maniere te levene ende van etene, want beesten leven vanden beesten, vogele van vogelen, vissche van visschen ende deen eet den anderen. Ende desen sin heeft[i] hem gegeven ende vele beesten ende vele vogelen hebben den sin dat sy eten vrucht vander eerden sonder pine ende aerbeit. Ende in deser manieren soe werdt alle dinc gevoet ende lijt sinen tijt.</p>
</div>
<div type="subchapter"><head type="subchapter">71 Die coninc vraecht: Die beesten ende die vogelen ende die visschen hebben sy zielen?</head>
<p>Sidrac antwort: God en gaf niemen ziele sonder den man ende den wive allene, want die mensche es <milestone unit="fol" n="37v"/> here van allen anderen creatueren. Want die here sal altoes hebben weerdicheden ende mere machts ende dat betaemt wel den here. Dandere craetueren die God ghemaect heeft sy en hebben ghene ziele maer sy hebben ruerlike ademe ende alse sy doet sin soe en werden die adem[e] niet ende aldus sijn andere creatueren. Sy sceden hem alse een blasinge die gaet ute eens monde, die alsi ute vaert te nieute comt.</p>
</div>
<div type="subchapter"><head type="subchapter">72 Die coninc vraecht: Die liede die sijn selen in [den tide] der comste des Goids soens, selen sy alsoe lange leven alse wy?</head>
<p>Sidrac antwort: Alsoe gelike alse wy (sijn) mere sijn van personen dan sy sijn selen alsoe selen wy langer leven dan sy, want die werelt es vele sterkere in onsen tiden dan sy dan sal sijn, ende die planete <pb n="72"/> die dan berechten sal de werelt sal vele crancker ende minder sijn dan wy nu sijn ende dan die ons nu berecht ende alle die werelt. Want inden tide die dan sijn sal, die dan leven sal C. ende L. jare die sal alte hout sijn. Want altoes soe selense nederende sijn van haren levene, van hare cracht ende van haren sinne ende selen opgaen in quaetheden tote dat God betert. Ende alsoe selen alle andere creatueren crancker sin van haren levene, van haren lichame ende van hare cracht.</p>
</div>
<div type="subchapter"><head type="subchapter">73 Die coninc vraecht: Hoe langhe sal die werelt leven?</head>
<p>Sidrac antwort: Dat secreet Goids es soe [groot ende soe] diep dat nieman weten en mach dan die ghene dien hy meest minnen sal ende alder liefst hebben sal, alsoe gelijc alse u heymelijcheit niemen weten en mach dan dien ghi alre meest mint, eest u brueder ofte u vrint. Heeft een coninc ofte een ander here enen goeden vrint dien hy mint ende hy dien vrient sine heymelijcheit weten laet, ende die vrint hebbe voert enen anderen vrint dien en sal hij(t) niet laten weten des anders vrint heymelijcheit. Ende al(soe) wordire toe bedreven soe sal hijt seggen soe donckerlijc datment niet verstaen en sal deen noch dander. Aldus eest vander heymelijcheit Goids, want niemen en mach weten die heimelijcheit Goids dan sijn vrient ofte sijn sone; dats te wetene die ghewarege profete die (in) comen sal (alse) in de maget, die sal weten al die heimelijcheit Goids ende hy sal sijn onder tfolc alse mensche ende sal doen al dat mensche doen <milestone unit="fol" n="38r"/> sal sonder sonde. Oec selen andere sijn die weten selen die heimelijcheit Goids, dat selen sy sijn die profeteren selen die virtuut Goids. Nochtan en selen sy niet weten al de heimelijcheit, maer sy selen dat weten allene datti hem sinden sal met sinen heileghen geeste. Maer de Goids sone sal al weten Goids heimelijcheit, want hy sal here sijn almechtich ende sal selve God sijn. Alse men hem vragen sal oft die werelt dueren sal M. jare soe sal hy antwerden ende oec saelt seggen soe donckerlijc dat niemen en sal mogen verstaen die heymelijcheit sijns vaders. Want dat oec en sal men niet verstaen hoe dat sijn sal, het mach sijn Cm jare ende het mochte sijn VII daghe ofte meer ofte min, want het staet inden wille Goids. Maer wy vinden wel dat God mits siere gracien heeft geordineert VII planeten omme te berechtene eerterike, alsoe dat elcke van hem soude berechten eerterike M. jare. Ende alse de VIIm jare leden sijn soe <pb n="73"/> saelt voert ane sijn in sinen wille ende in sinen gebode; ende dan saelt sijn alsoe hijt gebieden sal alse here mechtich van al, datti hevet geset de VII planeten (alse hier) omme te berechtene die werelt ende sine macht berechtet al boven ende beneden.</p>
</div>
<div type="subchapter"><head type="subchapter">74 Die coninc vraecht: Wat liede woenen inde eylande in de zee?</head>
<p>Sidrac antwort: Het sijn M.CCC ende ij eylande, somme sijn sy wonechtich ende somme woeste. Daer sijn sommege beseten met lieden ghemaect na onse vorme maer sy en sijn groot maer iij palmen ende sy hebben baerde toten knien ende haer toten voeten, ende en leven maer van cruden ende van vleesche; ende oec sijn hare beesten clene ende sy hebben ene sprake by hem ende sy sijn diep inde zee ene mile ende en weten ghene gelove, maer sy leven na die wise van beesten. Het es een ander eylant biden lande bider zee daer liede sijn van ere palmen lanc ofte men, die maer en leven van visschen; ende sdaechs sijn sy op dlant ende tsnachs int water maer het sijn beesten ende ruerlike creatueren. Het es een ander eylant in de zee daer liede sijn ghemaect alse wy ende van onser grootheit, ende en hebben maer een oge in haer hoot ende sy hebben ene sprake by hem ende sijn herde sere gehaert ende sy ontsien ons herde zere omme dat wy hebben ij oghen in onse voerhoeft, ende sy en leven maer <milestone unit="fol" n="38v"/> van vleessche ende cleden hem met vellen. Het es een ander eylant daer liede woenen ghehorent alse wedere, die maer en leven van vissche. Het es een ander eylant daer liede sijn die hebben tappen in haar fondament ere palmen lanc, ende en mogen niet sitten op dat effene maer op ghegaette stoele daer de tappe dore gaet, ende sy sijn gehaert alse een buc ende en hebben anders cleder negheen ende leven al van roeken. Het es I ander eylant dar liede sijn gemaect alse wy, die ene sprake hebben by hem ende plegen te vechtene jegen groote vogelen ende sy woenen in holen doer de stercheit vanden vogelen inden somere, want sy ontsien hem herde zere van hem; ende inden wintere soe verwinnen die liede die vogele omme die groote coude ende slaense doot ende etense ende houdense ende leven daer af inden somere. Het sijn andere liede die woenen in herde vast lant, die geloven aen die sonne ende aen die mane ende aen afgode ende doen sacrificie van haers selfs lichame den duvele. Alse daer iemen sacrificie doen wille sinen afgode, soe noet hy daer toe alle sine vriende ende hout groote feeste met hem viij daghe; ende ten ixsten dage heefti een groot vier doen maken ende gaet staen daer by op een hoghe dinc datti daer toe heeft doen maken, daer sy C. <pb n="74"/> op staen mogen. Ende soe cryiert hy lude toten volke ende seget: Ic springe in dit vier in den name mijns Goids, eest sonne eest mane ofte ander afgod, ende soe sprincti int fier, eest wijf eest man, ende dandere cryieren oec alsoe ende springen mede int fier omme die vrientscap van hem ende dan verbranden sy al ende varen ten duvel volen. Ende andere die daer omtrint sijn driven grote bliscap ende doen luden trompen ende bosinen ende andere instrumente ende bliven daer by tote dat sy alle verbrant sijn ende dan nemen sy die asschen ende maken daer af groot heilicdom ende aldus soe offeren hem die vrouwen. Hets oec een ander provincie die sacrificie doen van haren selfs lichame den duvel ende dese doen maken sickele crom alse een hoefiser, snidende alse een sceers ende aen elc inde enen hecht ende dan doen sy binden haer haer van haren hoefde aen een corde an enen tacke van enen bome hoge vander eerden ende dan setten sy die sickele aen haren hals ende houdense met beiden <milestone unit="fol" n="39r"/> den hechten ende cryieren dan met luder stemmen aldus: Ic offere my in de ere des goids ende trecken dan met beden hande[n] ende soe blijft daer dat hoeft hangende ende die lichame valt ter erden. Ende die ghene die dan daer by sijn nemen dan den lichame ende leggen thoeft daer ane ende clieven den lichame ende worpen uut al datter in es ende setten dan den lichame biden afgod in wijs ere hy geoffert es; ende scriven boven hem hoe datti gheoffert es omme die ere des afgods ende aldus varen sy ten duvel volen. Het es een ander maniere van lieden die oec sacrificie doen den duvel van haren lichame ende alsi dat willen doen soe doen sy steken iiij sweerde onder enen boem entie appele vanden sweerden in deerde entie poente recht opweert; ende soe doen sy binden ene poleye boven [an] enen boem. Ende die gene die hem offeren wille doet hem binden hande ende voete ende soe doeti hem binden mits sinen lichame ende doet hem dan op trecken metten corden ende alse hy dan compt wel hoge, soe crijert hy: in dere van desen gode so willic my offeren, ende dan laten sy die corden gaen ende dan vallen sy inde sweerde ende doden hem selven. Dandere die omtrint hem sijn driven grote bliscap ende doen dat criieren al dlant dore ende nemen sinen lichame ende leggene in ene scone stede ende bliven twee dage by hem ende dan doen sy cryieren inden lande datten die man heeft gheoffert inden name sijns goids ende die ghene die bidden willen comen dan tote hem ende elc bidt hem alsulke <pb n="75"/> bede als hy wille. Ende dan compt de duvel inden lichame ende antwert elcken datti doen sal den orbore; ende aldus offeren hem oec de wive. Het es ene andere maniere, alse de man sterft ende menne eert, soe doet hare dat wijf oec eerden al levende met hem [ende alsoe ghelijc de man metten wive. Het es ene andere] (aen de) maniere(n) van lieden, alse dat wijf gheneest van kinde met nachte, soe doot men dat kint ende seggen dat een kint, dat wert gheboren met nachte, niet weerdich en es dat het leven soude. Het es ene andere maniere van lieden, alsi eten willen sonderlinge spise, soe eten sy honde oft catten ende de spise es hem gansere dan enege andere spise. Hets ene andere maniere van lieden, alse een man trouwet een wijf soe gheefti enen anderen groten loen, datti den iersten nacht by hare liggen sal. Hets ene andere maniere van lieden, alsi hebben <milestone unit="fol" n="39v"/> ene dochter soe houden sise ende voedense XV jare ende dan jagen sise van hem omme te soekene enen man. Het es ene andere maniere van lieden, die geen wijf trouwen en willen, want sy seggen: dat wijf en mochte hare niet onthouden met enen man. Het es ene andere maniere van lieden, daer af de manne sijn in ere steden [allene] vanden wive[n] ende de wijf in ere ander steden. Ende iiij werven int jaer versamen sy in ere steden ende maken groote feeste ende grote maeltiden, endie feeste duert viij dage ende soe sijnder de manne metten wiven ende sy en sparen der moeder no suster no dochter ende daer na soe keert elc tsinen danen hy quam. Die wive die kint bliven dragende, hebben sy ene dochter, die houden sy met hem ende hebben sy enen sone, dien en houden sy maer V jaer ende dan sinden sine toten mannen, want boven den V jaren en mach gheen man leven inden lande; ende dit lant es geheten der wive lant. Dese wijf plegen haer lant te houdene met stride iegen de manne ende dic verwinnen de wive ende hare wapene sijn al selverijn, want sy en hebben geen yser ende sy pinen ende arbeiden ende winnen des sy leven ende sy hebben ene coninghinne die hem gebiet ende recht onder hem. Ende die manne hebben enen coninc, ende te iiij saysoene tsaers vergaderen sy in ene scone stede (ende) tusschen hare beide lande ende setten daer scone pauwelioene dair sy te samen in sijn. Het sijn vele andere manieren van lieden op eerterike, dat te lanc ware al te vertreckene ende dese manieren selen dueren toter comste des valschen propheten. Maer het salder luttel sijn, want een coninc sal werden geboren die ghenant sal sijn Alexander, die de meeste partie vander werelt dwingen sal ende <pb n="76"/> die meeste partie vanden lieden te quiste ende te nieute bringen sal.</p>
</div>
<div type="subchapter"><head type="subchapter">75 Die coninc vraecht: Hoe compt dat de liede som sijn wit, som bruin, som swert?</head>
<p>Sidrac antwort: By iiij manieren; dene [bider] gelikenesse des vaders ende der moeder: alse de vader es bruin ende hy een kint wint met grooter begeerten soe moet van gerechter [natueren] tkint sijn vander selver verwen daer de vader af es; ende eest dat die moeder ontfaet dat saet vanden man <milestone unit="fol" n="40r"/> met grooter begeerten soe moet van gerechter natueren dat kint gelijc sijn der moeder. Ende [eest] dat de man ende dwijf beide sijn met grooter begeerten te samen ende dat wijf ontfaet, soe sal nochtan tkint sijn den vader gelijc, want het comt uut alle sinen leden ende sinen nieren ende aderen met rechter natueren. Daer omme moet dat kint sijn vander verwen des vaders ende vanden maecsele der moeder. Ende noch [es] ene ander maniere: es dat wijf van heter complexien, soe wert dat kint bruin in haren lichame. Dander redene [es] bider natueren vanden lande ende vander locht dat kint wert swert, bruin ende wit.</p>
</div>
<div type="subchapter"><head type="subchapter">76 Die coninc vraecht: Die meer eet ende drinct dan hy behoeft, doeti sonde ofte quaet?</head>
<p>Sidrac antwort: Die ghene die meer eten ende drincken dan sy behoeven sy doen groot quaet an haren lichame ende grote sonde aen hare ziele ende scade oec aen de spise, daer een ander af leven mochte dies niet en heeft; ende dat es een glot ende quader dan ene beeste endie doen iegen dordinancie ons heren. Want hy heeft gheset dat de mensche eten ende drincken sal alsoe vele als hijs behoeft, ende dat hem blijft, houden voert ende verbliden daer mede die gene dies behoeven. In deser manieren salmen eten ende drincken ene werf sdaechs ofte twee werf; ende die anders doet hy mesdoet herde zere ende die es geheten I glot ende leeft na manieren van beesten, die ghene verstannesse en hebben alse menschen. Alse de beeste sat es, soe rustse hare tote dat sy honger heeft. Ende by rechter natueren soe sal een mensche bat doen dan ene beeste die es sonder verstannesse.</p>
</div>
<div type="subchapter"><head type="subchapter"><milestone unit="interpolation" n="openi531" />(<hi rend="italic">(J:) </hi><hi rend="bold">76a (J78)</hi> <hi rend="italic">De koningh vraghet: Worumme synt de beesten van vele varwen?</hi></head>
<p><hi rend="italic">Sydrack secht: Darumme dat see nicht ghelyk en sijn Gode darumme moten se sijn van vele varwen. Unde ok darumme dat see gras eten heit, kolt, nat unde droghe, wanner dat see groet syn unde swardrachtich. Dat meiste deil vanden cruden unde van dem grase dat see eten dat moet den beesten macht gheven <pb n="77"/> scholen see deghe hebben. Isset dat see eten dat meiste deil heit unde droghe vanden cruden tosamende, so moten de beesten swart syn. Unde is dat meiste deil heit besonderghen so moten see roet syn. Unde is dat vucht so werden de beesten grys. Unde is dat kolt so werden de beesten wit. Unde is dat see van dessen vier wysen van den cruden ghemeyn eten so werden see grone. Unde also vele ere myn is van eynen crude dan van den anderen, van der naturen schal de beesten hebben ere art. Unde welke koo de eyne beeste drecht de schal meer van der eynen naturen hebben dan van der anderen. Unde ok isset also van den wilden also van denn tamen, eyn islike heft alsulke art unde nature also de wille unde de schickinghe is van Gode.</hi>)<milestone unit="interpolation" n="eindi531" /></p>
</div>
<div type="subchapter"><head type="subchapter">77 Die coninc vraecht: Welc dinc es dbeste ende tquaetste vander werelt?</head>
<p>Sidrac antwort: Die tonge es dbeste ende tquaetste dat es inden lichame want mits der tongen mach men wel hebben ere ende voirdeel ende vort getogen werden onder die liede ende mach oec hebben den name van wijsheden, al en ware hijs niet. Mits der tongen mach men oec hebben onnere, scaemte, scande ende verlies des lichamen ende der zielen. Want selken spreken mochten de quade tongen seggen, dats al de lichame scade hebben soude; ende alsoe mochte de goede tonghe spreken ende seggen, dats al de lichame groot goet ende grote ere hebben soude ende dat hem gheen arch toe comen en mochte. Die tonghe en heeft gheen been. maer sy doet breken lichtelike rugge, lendenen ende alle dandere lede, ende vele sekerleker <milestone unit="fol" n="40v"/> [mach sy] spreken goet dan quaet.</p>
</div>
<div type="subchapter"><head type="subchapter">78 Die coninc vraecht: Dwelke maect meer wijsheden inden mensche, oft coude spise oft hete?</head>
<p>Sidrac antwort: De hete spise verwermt den lichame ende voet die nieren ende verwermt therte ende die hersenen ende maectse claer. Ende van daer compt puerlijc den sin ende die wijsheit. Die coude spise verhart die nieren ende die aderen, therte, die hersenen ende die lede; ende van dier coutheden ende hertheiden soe behoert dien persoen, die daer [af] es gheuseert, datti hart zij ende onverstandich.</p>
</div>
<div type="subchapter"><head type="subchapter"><milestone unit="interpolation" n="openi531" />(<hi rend="italic">(J:) </hi><hi rend="bold">78a (J81)</hi> <hi rend="italic">De konnigh vraghet: Wor aff kumpt grymicheit?</hi></head>
<p><hi rend="italic">Sydrack secht: De grymmicheit kumpt van quader vuchticheit unde to sommygher tyt kumpt dat dat see syk by dem herte beroren ghelyk dem vure unde vorhitsen syk. Unde van der hitten so werden see swart unde dunker. Unde van der dunkerheit werden see denckende unde grymmich unde melancolieus. Unde de dunckerheit de antwordet den hertsenen. Unde de hertsenen de antworden den oghen unde den leden. Unde see vordupen see an quaetheit. Unde by rechter kraft so moet de mynsche grymmich werden und vul dancken. Unde wanner dat de vuchticheit aff leet unde de vorhittinghe nahet dem herten so scheydet de dunkerheit van eme unde de lede vorlesen ere grotheit unde dan so wert de mynsche vrolyk unde gudes hoghen.</hi>)<milestone unit="interpolation" n="eindi531" /></p>
<pb n="78"/></div>
<div type="subchapter"><head type="subchapter">79 Die coninc vraecht: Alse de mensche es fel ende melancoleus, hoe mach hy dat scouwen ende verdriven?</head>
<p>Sidrac antwort: Ierstwerf sal hy pensen op sinen sceppere ende hem danken hoechlijc dat hine weerdichde te makene na sine gelike, ende sal dincken omme de doot die hy doen moet die niemen ontvlien en mach; ende sal dincken omme die ghene die God gebrec ghegeven heeft van haren leden ende siecheden ende qualen an haren lichame ende aermoets meer dan hem ende en gedincken niet dergere die gesonder ende riker sijn dan hy. Ende sal pensen om de gebode ons heren ende sal hem voeghen by eneghen sinen vrienden ende spreken met hem enege goede auctoriteiden ende sal hem houden in goeder stede ende in goeden poente; ende sal slapen alst es saysoen ende sal verwinnen sinen wille ende trecken sijn gepens van die dingen diene erre houden ende melancolieus, ende hier mede mach hy verdriven felheit, gramscap ende melancolie.</p>
</div>
<div type="subchapter"><head type="subchapter">80 Die coninc vraecht: Welc es beter soe dat men die wive minne oft hate?</head>
<p>Sidrac antwort: Dat goede wijf salmen minnen, eren ende loven, vordren ende houden over vrouwe ende over goede gesellinne, want vanden goeden wive en mach men anders niet hebben dan goet ende ere ende meernesse van goeden love. Want sy hout trouwe ende alle goetheit haren geselle ende verhoetene van allen quaet doene na hare macht, alsoe alse dwijf hoedt hare kint. Ende van dusdanen wive es beter die minne dan die hatie. Ende dat quade wijf salmen scouwen ende vlien alsmen doet dat vier; ende en can men van hem niet ghevlien soe salmen scouwen ende verren haren wille. Ende vanden geselscape des quaets wijfs en mach men anders niet hebben dan scande ende scade, vrese ende verwijt onder <milestone unit="fol" n="41r"/> die liede. Ende sy en hout ghene trouwe haren geselle niet te mere dan dat cocatrijs en doet den vogele(n) die hem goet doet ende hem suvert sine tanden vanden wormen. Dat cocatrijs es ene beeste met enen grooten langen hovede met vele tanden, ende twee werven tsjaers soe wassen hem sine tande vol van wormen ende gaet uter ryvieren liggen ter sonnen ende doet wide open sine kele; soe compt dair een vogel dien God daer toe gheset heeft sine tande te suverne vanden wormen. Entie vogel heeft enen bec scerp alse een naelde ende gaet in des cokatrijs mont ende eet hem alle die worme ute. Ende also saen alse hare de beeste ghevoelt ghesuvert vanden wormen soe luuct sy haren mont toe omme den vogel tetene die hare dit goet gedaen heeft. Ende <pb n="79"/> alse hem die vogel gevoelt datti met quade al daer gheloent soude sijn, soe setti opweert sinen scerpen bec. Ende alse die beeste dan gevoelt den steke vanden becke die hem wee doet, soe doet[i] op den mont ende die vogel sprinct ute ende vliecht. Dusgedanen loen doet dat quade wijf den manne die haer goet heeft gedaen. Daer by soe sal hem een man verren van hare, beide hem ende sinen wille.</p>
</div>
<div type="subchapter"><head type="subchapter">81 Die coninc vraecht: Alse een mensche es blide ende hoechlijc ende hy dan hoert dat hem niene behaecht, waer omme erret hy hem dan soe saen?</head>
<p>Sidrac antwort: Dat herte es here ende meester vanden lichame ende die lichame es here ende hoede des herten; soe wat genoeget der herten dat genoecht den lichame. Die ogen sijn der herten messagiere, die tonge es der herten taelman, die voete sijn hare soemeren, die hande sijn hare riddere ende bescermense van doodene. Thoeft es hare borch, die hersenen sijn casteleine entie baeliu diet al heeft in hoeden, de humore sijn viande der herten. Want alsmen hoort ene redene soe en maechs die herte niet weten en sy mits haren messalgieren. Ende also hare dan die redene genoeget soe verblijt sy hare, ende alle hare manne hebbens ioie ende bliscap ende hare adversarijs wert ghescoffiert. Ende alse de messaelgiere hare bringen quade boetscap soe vergramt sy ende beruert hare manne ende soe sijn sy alle erre ende verbolgen gelijc dat sy es. Ende dan soe sijn hare adversarise blide ende hebbens groote ioie omme dat sy haer ende hare manne verwinnen aldus. Maer es de lichame dan sterc ende vroet ende heefti lief sinen <milestone unit="fol" n="41v"/> casteel ende sine liede, soe sal hy verhoeden sine hoetstade ende sal de blame endie bolgenscape nemen op hem ende sal hem houden vast ende hart ende saelt algader chissen; soe selen die viande sijn ghescoffiert.</p>
<p>Es dat herte cranc ende ydel ende hem die viande weder striden [ende] haesten, ende sy en heuet niet de macht te verdragene dat assaut van den wedersaken ende sine manne sijn oec cranc alse hy ende werden beruert quaet te doene, soe moet de here hebben den scade; want waert dat de lichame(n) verdroegen, die herte(n) en souden gheen quaet pensen.</p>
<pb n="80"/></div>
<div type="subchapter"><head type="subchapter">82 Die coninc vraecht: Hoe sal de man minnen dwijf ende dwijf den man?</head>
<p>Sidrac antwort: Die man ende dwijf selen elc anderen minnen in Gode daer omme dat hise heeft ghemaect gesellen te sine ende omme te winnene vrucht de dancke ende loven sinen name ende omme dese redene sal de man hebben groote minne te wive ende getrouwe na den gebode Goids, ende alse dwijf ten manne. Ende na de werelt sal elc anderen minnen in vele manieren. Ierstwerf salmen minnen dwijf omme hare getrouwicheit, omme hare goetheit, om hare rijcheit, om hare gifte, omme hare gediensticheit ende om hare gheraecticheit. Die man die dwijf mint daer dese costume in sijn, hine mesdoet niet na de werelt op datse gene andere quade costumen en hebbe, daer sy dandere goede costumen mede ontsiene; want hy mintse omme hare goede costumen ende omme hare doget. Dwijf sal oec minnen den man [na] die werelt in vele manieren. Ierstwerf om sine ghetrouwicheit, omme sine doget ende om sine scoenheit, om sine giften ofte om sine vroemheit, om sine hovescheit, om sine gediensticheit ofte om sinen sin. Dwijf die mint den man om dese goede costumen, sy en mesdoet niet no en doet hare ghene blame, en sy datti enege quade smette hebbe aen hem, daer hy dander costumen mede verbluscht. Ende eest datti maer ene van desen goeden costumen en hebben aen hem ende mintene dwijf daer omme, sy en blameert haer selven twint daer ane na de werelt, maer omme de selve goede costumen eest dat sine mint. Die man die mint dwijf ende dwijf [die] mint den man, ende niet en hebben van desen goeden costumen in hem, sijt des seker dat sy sijn te blameerne ende te begripene.</p>
</div>
<div type="subchapter"><head type="subchapter">83 Die coninc vraecht: Salmen dwijf castien met slane alsi mesdoet?</head>
<p>Sidrac antwort: Van den goeden wive es die mesdaet herde clene ende alsi mesdoet ende sy hare bedinct <milestone unit="fol" n="42r"/> ende hare dat leet es, soe sal ment hare vergeven ende ane gaen met sueten woirden ende toenen hare met redenen ende met auctoriteiden dat sy hevet mesdaen, ende soe salse kinnen dat sy hevet mesdaen ende sal hare castien ende sals hare vort ane meer hoeden. Tquade wijf alsi mesdoet soe en scaemt sijs hare no en verwijt, maer sy verheft hare dair inne ende glorieert; ende soe sy meer es ghecastijt soe sijs mere doet. Nochtan salmense castien met woirden, met ghelovene, met ghevene ene werf, anderwerf, derdewerf, vierdewerf, vijfstewerf; ende eest dat sy hare dan niet en castijt soe salmense <pb n="81"/> laten ende begeven se altemale. Want de quade wijf die vol es des duvels ende quaets wils, daer af sal hem de man sceden. Ende die hem van hare niet ghesceden en can altemale, soe verre hem van hare ende van haren wille soe hy meest mach.</p>
</div>
<div type="subchapter"><head type="subchapter">84 Die coninc vraecht: Wat dinge es ialoisie ende waer omme es men ialois?</head>
<p>Sidrac antwort: Het es ene maniere van ialosien die men heet te Gode weert, alse vanden gelove, alsoe men hoert spreken ende disputeren van dingen die iegen tgelove sijn ende men quaet seget van siere wet ende van sinen gelove, dan salmen van rechte gestoert sijn ende (therte) jalois met grooter herten. Ende oec salmen sijn jalois omme sinen goeden vrint; die jaloisie es goet ende getrouwe ende uut goeder herten, suver ende reine. Het es ene andere maniere van jaloisien die es van der archeit der werelt; dats van quader minnen, die niet lange dueren en mach, dat es jaloisie van wiven, die herde berrende es ende malicieus ende die verteert ende scint de herte ende bringt met groten scaden, die heet sotheit. Want sy therte verbrant met quaden gepensen ende soe wallen ende blusscheren die humoren ende verliest die lichame sijn eten, sijn drinken, sine bliscape ende sinen troest. Maer lichtelike mach hijs telivereert werden, wille hy; hy sal pensen in hem selven met pueren gedochte, datti quaet doet hem selven ende dat al sine pine ende sine sorge niet en doech. Ende eest dat dwijf es sijn proper wijf, soe sal hijt worpen in ene varwe ende saelt hem selven ontgeven ende saelt gepens worpen van hem ende pensen dat sy hare selven bat hoeden sal dan ofse een ander hoede; ende soe en sal hy nemmermeer jagen die jaloisie, want soe mense meer jaegt soe (men) se meer <reg orig="ber|ret.">berret.</reg> <milestone unit="fol" n="42v"/> Ende soe sal men pensen dat sy allene niet en es in de werelt. In deser manieren mach hy sijn telivereert enen corten tijt. Ende eest datti mint die gene die sijn proper niet en es, wet seker datti hem selven travelgeert met herder grooter sotheden. Ende hy es te rechte sot ende dwaes die hem jalours [maect] omme eens anders dinc ende verliest sinen tijt in groter pinen ende sorgen ende rijshede ende al omme niet; alse die gene die met enen scilde ende met enen stave nacht ende dag vecht iegen den wint ende die wint waent slaen ende vaen ende niet bescaden en mach.</p>
</div>
<div type="subchapter"><head type="subchapter">85 Die coninc vraecht: Salmen minnen den vrint getrouwelijc?</head>
<p>Sidrac antwort: Die mensche sal minnen sinen vrint getrouweleec <pb n="82"/> van goeder ende van suvere herten ende sal hem alle doget doen ende al sijn gevoech na sine macht ende sal dragen sine bordene op sinen hals. Maer dit en salmen al den vrienden niet doen, want die vriende sijn van vele manieren: men vint vrinde die omme hare profijt ende bate gesellen metten mensche ende hem en roect watti dore hem doet ofte en gheeft, eest sijn oirboer ofte sijn scade. Ende sy orloven alle sinen wille ende sine ghenoechte ende en achten niet watter hem af comen mach, op dat sijs hebben haren wille, ende volgen hem alle sinen wille in sotheden, opdat sy hare bate te bat doen. Ende soe houden sy die over hare goede vriende, maer het sijn sine dootviande. Het sijn andere manieren van vrienden alse van geselscape, van etene ende van drinckene ende van vele andere manieren. Haddi sijns goets vrints te doene ofte haddi iet gaens [iegen] hem, sone soudi in hem twint vinden di[e]ne bedorve. Ende mesdadi jet iegen hem, sy souden hem weder doen grote scande ende harcheit. Ende van desen vryenden sal hem de mensche hoeden ende hem emmer verren van hem; maer men sal minnen den vrint, die twint en volget no en penst den sotten wille van sinen vrient, maer diene blameert ende castijt alse hy mesgrijpt, al waert oec dat hijs hem bolge. Ende omme de bolgenscap en sal hijs niet laten, hy en sal hem seggen sinen orboer ende sine ere ende alse mesdoet dese vrint iegen hem zere, daer omme en sal hine niet laten. Aldus gedanen vrint sal men minnen, prisen, vorderen, geloven ende betrouwen.</p>
</div>
<div type="subchapter"><head type="subchapter">86 Die coninc vraecht: Mach een mensche orboer doen sonder hem te <milestone unit="fol" n="43r"/> pinene ende travelgeerne?</head>
<p>Sidrac antwort: Seder dat Adam at den appel dien hem God verboden hadde, soe en mochte noit mensche oirboer doen sonder aerbeiden; want daer vore dedement wel ende en was noit soe mechtich man noch en sal sijn die sinen orboer gedoen can sonder aerbeiden, ende na dorbor nochtan vander werelt daer luttel oirboers in leget, want hets meest idel ende valsch. Ende oec moeten die arme liede aerbeiden van lichamen, endie rike van herten ende gepense ende selc stont oec na den lichamen [omme] na der zielen te comene ten eweliken lone, dien wy verloren mits Adame. Aldus behoert dat de rike aerbeide alsoe wel alse die arme, want die arme aerbeit omme sine lijfnesse ende alsoe sal die rike doen om Gode ende om sine ziele. Ende het behoert dat die arbeit sy voir den loen ende [den loen] daer na. Dats alsoe oft sy twee gingen twee <pb n="83"/> wege; dene vint de gene diene monteren tors ende doen hem ere ende herbergene wel. Des ander daechs vint hy die ghene die hem doen meer eren ende meer rasten; des derde daechs vint hy die ghene [die noch meer doen,] des vierde ende des vijfste daechs noch vele mere. Des VII. daechs vint hy liede diene slaen ende hem doen grote scande ende hingene by siere kelen. Ende wet dat selke ere ende achement alsemen hevet in de quade werelt, dat daer na volgt een quaet ende, dat sy ontfaen moeten die hare genoechte daer in setten ende daer in bliven. Dander mensche, die ginc den anderen wech, vant die ghene diene sloegen ende groote scande deden ende also elcx daechs meer toten Vllsten dage. Des seuenste daechs vanti vele goeder liede die hem quamen iegen met grooter bliscap ende daden hem groote ere ende gaven hem een conincrike. Aldus eest van deser werelt. Die hebben wille profijt ende bate die groot sy ende ewelijc duere, hy moet hem travelgeren enen corten tijt in dese werelt omme den sceppere hemelrijcx ende eerterijcx. Maer die ghene die hem travelgeren omme profijt ende ere der werelt, sy verliesene al, want het mach hem onlange dueren ende oec vint mens vele quaet ende valsch, dair sy dewelike bliscap met verliesen.</p>
</div>
<div type="subchapter"><head type="subchapter">87 Die coninc vraecht: Salmen altoes wel doen ende salmen geven den armen lieden?</head>
<p>Sidrac antwort: Waerlijc salmen doen wel ende geven den armen lieden ende men sal roeken wie sy sijn, <milestone unit="fol" n="43v"/> want God heeft gegeven die rijcheit den riken lieden omme dat sy hulpen selen den armen die niet en hebben af te levene. Ende die rike mensche sal pensen in hem selven datti es geboren van Adame ende van Yeven alse die arme es na sine gelike ende datti een mensche es alse hy ende datti ane die rijcheit, die hem God gegeven heeft, nemmermeer en heeft dan sijn lichame behoeft ende sine mayseniede, eest dat hise heeft. Want alse hy sterft en sal hy niet voeren vore hem, ende alse arme sal hy henen sceden alse hy quam. Ende daer omme sal de mensche vanden goede dat hem God gegeven heeft, wel doen ende deylen den armen lieden ende alse hy dat doet, dat sal sijn oetmoedicheit sonder hoverde met goeden willen.</p>
</div>
<div type="subchapter"><head type="subchapter">88 Die coninc vraecht; Hoe sal hem die mensche houden onder die liede?</head>
<p>Sidrac antwort: Alse een mensche es onder die liede soe sal hy hem houden vroedeleec ende hovesleec met sconen gelate ende sconen manieren, ende spreken te maten ende redenen alst tijt es ende <pb n="84"/> horen die redenen van anderen lieden, ende eest dat sy hem niet wel en gelieft. Want dat es groot sin ende grote hovescheit, te siene op den genen die sprect ende te horene sine redenen, want dat genoecht hem wel. Noch sal hy [hem] houden eersamleec sonder overmoet ende sonder hem te verwanen boven anderen, al ware hy vele mere here; want alsoe vele alse hy mechteger es soe sal hy sijn hovesscher ende toetmoedeger ende des sal hy sijn vele tedelre ende te betre. Ende alse hy sine redene seggen sal soe sal hy voirpensen hoe hise vore segge ten alre scoensten ende ten hoechsten. Ende soe sal hy seggen met scoenre cieren ende met sconen gelate ende met goeder herten; ende hy en sal hem oec niet ontsetten no scamen. Want het valt selc stont een man die recht heeft, alsi hem ontset ende scaemt, datti wel verliest sine redene ende sijn recht. Ende alse een mensche es onder die scalke ende valsche, soe sal hy hem houden vroedelijc ende hovesschelijc in sijn profijt ende in sijn ere ende hem hoeden vore hem dat hem gene scade en gescie. Ende eest datti siet dat hem hovesscheit noch sin hulpen en mogen, soe sal hy hem oec houden scalkelijc alsoe hy siet dat sy doen. Aldus <milestone unit="fol" n="44r"/> salmen sijn goet onder die goede, quaet onder die quade, fel onder die felle, ja eest dat hem sijn doget no sijn wijsheit niet hulpen en moge.</p>
</div>
<div type="subchapter"><head type="subchapter">89 Die coninc vraecht: Alse de rike verliest sine rijcheit, doecht hijs dan iet [te] min ochte alse die arme comt ter rijcheden, doecht hy dan iet te meer?</head>
<p>Sidrac antwort: Alse die rike verliest sine rijcheit soe verliest hy sine ere, sijn profijt sine macht ende sine mogentheit, soe heet menne sot ende en es niet geroepen also dicke te rade alse hy was te voren. Ende elc verret hem van hem, want hy verliest sijn gedincken ende sijn ere ende niemen en prijst sine sprake, want sy en es niet wel gehort, mair men houtse voir sotheit. Ende hy wert bloede ende out ende al de werelt doet hem onnere. Ende alse die arme rike worden es, soe es hy vroet ende hovesch; al waert datti ware valsch ende dorper soe es hy vray ende valiant ende sine sprake es wel gehoert, ende hy vint vriende over al die hem goeds onnen ende elc voeget hem geerne by hem ende prijstene ende draget sijn ere ende hy es dicwile geroepen te rade. Die rike mensche es alse een eerden vat dat es vol gedaen van edelen gestente van finen goude ende selvere mede ende dat vat valt dan in een vier ende dat selver ende gout ende dat gestente wert al verteert vanden viere ende verloren. Dats al te verstane dat de rijcheit van der werelt en es niet des geens diese <pb n="85"/> antiert; maer sy hebbense ontleent alse een coepman die voert eens rijcx coepmans have omme winninge achter lande ende anders niet dair af en heeft dan sorge ende arbeit ende dat hire af leeft; ende alse die rike man tsine dan hebben wille soe wert die coepman dan al bloet vanden goede. Maer alse vele heeft hijs dien tijt dat hijt hadde in sire macht. Aldus soe sijn die liede van deser werelt, want sy en hebben sgoets van deser werelt nemmermeer dan alsoe lange alsi leven dat syre dan haren wille mede doen, ende alsi sterven soe varen sy henen alsoe arme alsi quamen. Maer de arme es vele edelre ende sekere die rike was, dan de rike die vore niet en hadde.</p>
</div>
<div type="subchapter"><head type="subchapter">90 Die coninc vraecht: Quaden seden ende quade manieren waer af comen zij?</head>
<p>Sidrac antwort: Sij comen vanden wille des menschen, van sire quaetheit ende van sire loser herten, want het compt al van <milestone unit="fol" n="44v"/> hem selven; want hy heeft den sin datti wel kint, datti es van quaden costumen ende quaden manieren ende dat hise wel laten mach, wilt hy, ende nemen die goede ende doen tgoede. Want die ghene die quade costumen heeft in hem, hine mach wel doen no wel seggen no goet pensen no goeden lof hebben onder die liede, no rusten oec van herten, want altoes pensti omme quaet doen ende es altoes in grooter pinen ende verteert sinen lichame ende useert sinen tijt in quaetheden. Ende van hem selven heeft[i] alle dese pine ende arbeit, alse een mensche die gaen mochte [sekerlike] tote ere steden al enen sconen pleinen wech ende gaet doer bossche ende doir hagen met grooter sorgen ende ongemake; aldus eest van hem die useert quade costumen ende laet die goede, want die scouden sijn al sijns selfs.</p>
</div>
<div type="subchapter"><head type="subchapter">91 Die coninc vraecht: Yser dat soe hert es ende sterc, hoe wert dat yerstwerf ghesmeedt?</head>
<p>Sidrac antwort: God maecte alle dinc ende hy wiste wel alles dies de mensche behoeven soude in eerterike ende ontboot Adame ende dedem wisen met sinen ingelen datti name yser, dat doen gedaen was alse savel ende wijsdem hoe hijt vergaderen soude; ende dat hy hameren maken soude ende tangen ende aenbelt ende ander dinc dies hy behoeven soude. [ende hiermede soudemen der werelt dienen alsoe lange alsi dueren soude.] Ende Adam dede dat gebod. Ende alst quam toter diluvien, soe leide Noe in die arke vanden instrumente[n] die ghesmeet waren vanden tide dat Adam was. Ende aldus salmen des vort maken connen tote den inde der werelt.</p>
<pb n="86"/></div>
<div type="subchapter"><head type="subchapter">92 Die coninc vraecht: Die gene die versweren haren God, welkerhande datti sy, mesdoen [sy] daer ane?</head>
<p>Sidrac antwort: Die ghene die versweren haren God valscheleec, weder hy sy goet ofte quaet, [sy doen daer ane herde groet quaet], want sy en houden haren God niet voir quaet maer sy houden voer goet ende sweren nochtan valschelijc by hem ende sy weten wel dat sy valschelijc sweren. Sy sijn selve duvele ende quader dan ongelovege liede, want sy maken haren God valsch met hare boesscheit al eest dat hare God quaet es. Ende es hare God goet, soe versweren sine valschelijc om te bedriegene die liede ende sy sondegen herde swaerlijc om die valscheit die sy doen den lieden; die en hebben trouwe no wet, noch sy en selen niet gheloeft werden onder die liede van dingen die sy seggen. Maer men salse houden over quader dan beesten ende men sal hem twint getrouwen. Alsi valsch maken haren God <milestone unit="fol" n="45r"/> met harer quader valscheit soe souden sy dan wel bedriegen enen mensche die gelijc hem es.</p>
</div>
<div type="subchapter"><head type="subchapter">93 Die coninc vraecht: Sal een mensche sijn suver van al sinen lichame [van allen dinghen]?</head>
<p>Sidrac antwort: De mensche sal sijn suver van al sinen lichame van allen dinghen. Ierstwerf van luxurien, van sweerne, dat es quaet van sprekene dat quaet es; geen quaet horen, geen quaet pensen noch daer toe doen sine hande, no quaet raden, no eten no drinken in arge. Van allen desen salmen suver sijn ende oec van vele anderen dingen. Den genen die God gemaect heeft na sine figure hy sal suver sijn van allen dingen, soe sal hy weerdich sijn siere glorien. Want God heeft gegeven sin ende verstannesse elcken mensche datti scouwen mach alle dese dingen; eest dat hijt doet soe es God sijn vrint ende soe es hy weerdich siere geselscap.</p>
</div>
<div type="subchapter"><head type="subchapter">94 Die coninc vraecht: Wien salmen minnen ende haten ende scouwen?</head>
<p>Sidrac antwort: Men sal gaen den wech die scone ende saechte ende suver es ende men sal scouwen den wech die swaer ende steenachtich es ende dair doirne sijn. Ende oec salmen scouwen dat vier, want die doer doerne gaet ochte doer vier, hy moeter mesquame ofte scade af hebben, ende die gaet den saechten wech hy gaet sonder mesquame. Ende sekerlijc dits te verstane, men sal minnen goede liede ende wandelen in hare geselscap [ende daer af mach men] anders niet [hebben] dan oec goet; ende daer es hy behouden ende seker. Dit(s) sijn die ghene die gaen den sconen groenen wech; ende die <pb n="87"/> genen die wandelen met quaden geselscape, al waren sy goede liede, men soutse houden over quaet. Ende sy en mochten daer anders niet af hebben dan scande ende onnere ende quaden name onder die liede ende selen mesprijst ende geonneert sijn vanden goeden lieden. Ende die goede liede selen pensen: en waren sy niet alsoe quaet alse dandere, sy en gingen niet met hem noch en consenteerden niet hare quaetheden. Aldus werden sy ghequest ghelijc hem die gaen doer doirne ofte doer vier ende daer omme salmen minnen die goede ende wandelen altoes by hem, weder sy sijn rijc oft arm, ende altoes salmen haten ende scouwen die quade.</p>
</div>
<div type="subchapter"><head type="subchapter">95 Die coninc vraecht: Welc es beter soe rijcheit soe ere?</head>
<p>Sidrac antwort: De rijcheit sy es lichamelijc <milestone unit="fol" n="45v"/> ende ere sy es geestelijc. Ende die rijcheit heeft hy mach hebben deen ende dander, wille hy, ende hy mach hebben dat oirboer sy ten lichame ende ter zielen. Ende hy sal vinden die ghene die hem dienen selen ende lieve doen omme sijn rijcheit ende te sinen gebode sijn selen, ende hine mach niet sijn keitijf noch armoede hebben, maer hy moet hebben sine behoefte sijns lichamen ende sijns aysements omme sine rijcheit. Ende een [arm] man die ere heeft, sy doech hem luttel, want vander eren die hem die liede doen en mach hy niet leven, noch des en mach hy niet te sader noch ghevoet sijn; want ere en es maer wint want sy es geestelijc. Ende die en es niet alsoe willecome alsoe die rijcheit heeft, want hets beter na den lichame [dat men seit] hets een rijc dorper dan een arme ghe&#x00EB;erde.</p>
</div>
<div type="subchapter"><head type="subchapter">96 Die coninc vraecht: Salmen doen ere, recht ende reverencie den armen alse den riken?</head>
<p>Sidrac antwort: Die ghetrouwelijc wille jugeren hy sal eren [ende] vorderen den armen alse den riken inden jugemente. Ende eest dat sy twee comen inden jugemente, men sal den armen niet laten belet ende den riken vorderen, mair men sal doen den enen gelijc den anderen ende doen den armen sitten ende stede maken om te hoerne ende te vertreckene sine redene alsoe wel alse den riken. Deen ende dander selen inden jugemente allene sijn ende gelijc, want dat gerechte compt van Gode, op dat men[t] doet getrouwelijc ende men jugeert alsoe God jugeert gherechtelijc den armen alse den riken, ten welken jugemente niemen ontgaen en mach no ontbergen.</p>
</div>
<div type="subchapter"><head type="subchapter">97 Die coninc vraecht: Darme liede hebben sy genoechte in haer armoede alse die rike in haer rijcheit?</head>
<p>Sidrac antwort: Die arme sijn blider in hair armoede dan die rike <pb n="88"/> in haer rijcheit. Want die rike sijn ghieregher dan darme, want die rike en mach soe vele niet hebben, hy en begeert altoes meer te hebbene ende en mach niet versaet sijn. Dits alse die hongerege ende die sade, want die sade heeft mere vrouden dan die hongerege. Die sat es hy es al vervrout ende ayse ende die honger heeft, hy es droeve ende tongemake. Die rike en mach niet gesaedt werden van rijcheden ende die arme en mach niet soe luttel hebben vanden sinen, hy en verblijt hem met grooter vrouden. Alsoe alse een mensche die es in grooter siecheit langen tijt ende siet de <milestone unit="fol" n="46r"/> liede wandelen omtrint hem blide ende gesont, alsoe saen alse hy geneest ende hem de pine laat enen dach ofte twee, soe es hy blidere dan de gene die lange gesont hebben geweest; alsoe verbliden hem die arme meer van C. penningen die sy vinden ofte die men hem gheeft in hare armheit, dan de rike doet in al siere rijcheden.</p>
</div>
<div type="subchapter"><head type="subchapter">98 Die coninc vraecht: Eest goet dat hem een mensche vort doet van dien datti selve ghedaen heeft oft es beter datti swige?</head>
<p>Sidrac antwort den coninc: De mensche en sal hem selven niet prisen van dien datti hevet ghedaen, want eest datti swiget hy doet Gode lieve ende scande den duvel. Want es een mensche vrome ende stout ende heefti weerdicheit in hem ende vertrecti dat selve ofte trecti hem selven dair omme voert, soe doense dat God zere haet ende soe doeti alse een onweert mensche ende een bloede ende die liede lachterent ende mesprisent, al eest dat sijt hem niet en seggen. Ende sine vromicheit hout men dan al over bloetheit, want die bloede prisen hem selven daer omme dat sy gene cracht en hebben in hem ende wanen hem doen houden vrome ende stout met haren logenen ende met dien dat sy hem selven uut trecken ende daer af werden sy gehouden over onwerder ende min dogende dan sy sijn. Maer die vroede man die stoute ende die vrome es, hy sal swigen ende hem houden stille van vertreckene sine vromicheit; ende dan soe es [hijs] mere geprijst ende gehoecht, want die liede vertreckent voir hem ende dan heeft hijs groote ere.</p>
<p>Ende die valsche ende die quade die hem beroemt, hy en es gheen mensche maer hy es ene beeste alsi vertelt sine scande ende sine sonde ende sine scamelheit, alse een beeste die haer selven niene scaemt voir dandere beesten te doene hare ghevoech. Sy en heves doch en ghene blame want sy en heves sins niet dat sy dade hare ghevoech bedectelike; sy en mach ghene sonde doen want sy es ene beeste sonder ziele. Maer die ghene die hem beroemt van sinen sonden die <pb n="89"/> hy gedaen heeft ende hem verhoecht inde sonden, die sal met rechte sijn gehouden over ene beeste ende over genen mensche.</p>
</div>
<div type="subchapter"><head type="subchapter">99 Die coninc vraecht: Waer omme hangen die honde vaster te samen dan ander beesten?</head>
<p>Sidrac antwort: Die honde sijn van heeter natueren dan enich ander beesten sijn ende van hare hitten alsi versamen ende verwarmen <milestone unit="fol" n="46v"/> soe verhelen sy te samen. Alse ij stucken geloys isers diemen leegt op dander ende men dan daer op slaet soe helen sy tsamen omme die hitte; alsoe doen die honde.</p>
</div>
<div type="subchapter"><head type="subchapter">100 Die coninc vraecht: Die begheren anders wijf ofte anders goet, doen sy quaet?</head>
<p>Sidrac antwort: Die ghene die hebben begeerte tote anders mans wive ofte tote anders goede, sy doen herde quaet ende sy sijn geheten knechte des duvels. Want die duvel mach niet gesaedt werden van quaet doene ende hy wilt altoes tote hem trecken alle dinc. Alsoe eest van den ghenen die begeerte hebben tote anders wive ende tote anders goede, want elc soude den anderen doen alsi woude datmen hem dade. Wy es dat de woude dat men hem name sine cledere ofte sijn wijf; niemen en es diet woude, want hem souts zere verdrieten. Daer omme sal hem elc laten genoegen mettien datti heet, eest rijc eest arm, ende en sal begeren niet eens anders dinc, alse alse dingele die niet en begeren deen dat dander heeft.</p>
</div>
<div type="subchapter"><head type="subchapter">101 Die coninc vraecht: Mach men in eneger manieren ontgaen der doot?</head>
<p>Sidrac antwort: Die doot es gelijc der locht in dese werelt in allen dingen ende in allen creatueren die leven, ende hoe dat sy leven soe leven sy vander locht. Ende waert dat hem der locht gebrake ene ure, sy en souden niet mogen leven; ende en mach er soe vele niet sijn in eerterike sy en leven alle vander locht, ende die ghene locht en hevet hy es doot. Ende aldus eest vander doot. Want niemen en mach [soe verre vlien] hy en moet emmer sterven sy vroech sy spade. Ende al borch hy hem inde abisine vander eerden ofte inden gront vander zee daer hy locht coever hadde, nochtan en mochtijs niet ontflien hy en moest emmer sterven. Want in wat steden dat de mensche es, [hoe hoghe] hoe neder, hoe groot hoe clene, die doot gaet altoes met hem. Ende ene clene ure en mochtise niet geworpen van hem, maer hy draecht se over hem bat ende vaster dan enich let datti heeft. Want een mensche mochte wel af sniden een van <pb n="90"/> sinen leden ende wech worpen, maer de doot en sceet nemmermeer van hem; want al tgoet ende alle die cracht van eerterike en mochte niet verlingen no verscouwen de doot tfierendeel van eender uren God en wout. Want goede ende quade, arme ende rike, oude ende ionge, starke ende crancke, vroede ende sotte, gerechte ende valsche moeten alle sterven ende des <milestone unit="fol" n="47r"/> en mach niemen ontvlien.</p>
</div>
<div type="subchapter"><head type="subchapter">102 Die coninc vraecht: Eest goet datmen antwert den genen die sottelijc ende scalckelijc spreken?</head>
<p>Sidrac antwort: Den ghenen die scalckelijc spreken hem en sal [men] niet antwerden, eest dat de sprake niet en gheet aen hem oft ane sine scade, want die quaet ende ongeraect es, sprect selc stont van yemene bedectelike alsoe datment niet en verstaet op wien dat men sprect. Maer eest dat hem yemen daer op antwert, soe verstaet men te hant dat om sinen wille dat gesproken es, waer by dat de swigere beter es dan de antwerdere. Ende vroede liede mesprisent hem selc stont dat sy messeggen ende dat sy weder keren [ende] scamens hem herde zere; ende als mense dair af begrijpt soe hebben sijs blame in hem ende bekinnen te hant dat sy quaet hebben gheseit. De quade ongeraecte alse hy quaet sprect ende ment hem lachtert soe belcht hijs hem ende verquaet noch mere dair in ende sterct ende hout noch vastere sine redene ende penster noch meer redenen toe die valsch sijn ende quaet, waer by dat de swigere beter es dan de antwerdere, eest datter sijn scade niet aen en es.</p>
</div>
<div type="subchapter"><head type="subchapter">103 Die coninc vraecht: Welc es de swaerste conste die es in eerterike?</head>
<p>Sidrac antwort: Die swaerste conste die es in die werelt dat es de lettere ende die subtijlste ende die diepste ende die meest ge&#x00EB;erde ende sy es here ende meester van allen consten ende arten; daer omme heten sy conste, omme dat die liede onthouden haer leven met haren handen ende met haren arbeide. Maer die scriftuere es die meeste arbeit ende die meeste travelgerende const die es. [En es] conste noch arbeit in die werelt men macher mede spreken ende lachen ofte eten ofte drincken, horen oft swigen oft singen; maer in de arte der scriftueren en mach men des niet doen. Want ghescrifte travelgeert alle die lede ende den lichame ende dogen, die hersenen ende die lendenen; ende hy en der anders niet pensen no sien no lachen no spreken no horen anders dan in sijn ghescrift. <pb n="91"/> Die niet scriven en can hy en weet niet wat pine [dat] es, maer het es een arte die den lichame meer travelgeert dan enege arte die es.</p>
</div>
<div type="subchapter"><head type="subchapter">104 Die coninc vraecht: Die ghene die hem travelgeren om goet ende hem selven daer af gheen goet en doen, waer omme doen sy dat?</head>
<p>Sidrac antwort: Die ghene die hem travelgeren <milestone unit="fol" n="47v"/> om goet ende hem gheen gemac en doen daer af, sy sijnre dienstknecht af; want dat [goet] en es hare niet want sy sijn in eygenen dienste. Ende moeten [sy] sterven, soe sal een ander verteren dat goet dat hem suer wert. Men sal verteren met redenen entie mensche en sal hem niet laten gebreken. Hy sal wel laten vanden sinen, hy en sal oec tsine struweren riselijc, maer hy sal hem gemac ende raste doen ende anderen dies behoeven ende die aldus doet [die doet] wel.</p>
</div>
<div type="subchapter"><head type="subchapter">105 Die coninc vraecht: Hoe versotten die liede ende verdwasen?</head>
<p>Sidrac antwort: Die liede versotten in vele manieren: deen es alse een weldich sot, dander verliest sinen sin by siecheden, dander met crancheden van hersenen, dander van quaden humoren, dander om datti (sinen tijt) verliest [te vele] van sinen bloede, dander van alte grooter hitten; dander van crancheden van herten, dander van te vele te wakene ende te vele te vastene, die hem crancken de hersenen; dander van scaden die hy neemt [ende] daer af draget grooten rouwe ende vele andere manieren van sotheden, daer af elc draget sijns selfs scade ende sijns selfs pine sonder anders menschen pine ende scade. Maer het sijn andere manieren van sotheden die quaet hem selven sijn ende anderen lieden, dats te wetene die ghene die qualijc leven, die anderen lieden roeven ende nemen thare ende stelen ende die de liede dooden ende mesdoen in vele manieren. Ende die ghene die dragen valsch orconde ende worpen die liede in scade [ende] in pinen, ende die ghene die betien ende beswaren die liede in vele andere manieren, van desen lieden sal hem elc mensche hoeden. Want met hare sotheit ende quaetheit doen sy vele quaets hem selven ende anderen lieden. Maer dandere sotheden die ic vore seide en deren niet anderen lieden, maer allene pinen sy ende deren die gene die se dragen.</p>
</div>
<div type="subchapter"><head type="subchapter"><milestone unit="interpolation" n="openi531" />(<hi rend="italic">(J:) </hi><hi rend="bold">105a (J109)</hi> <hi rend="italic">De konnigh vraghet: Isset swaer dem lichame unde der selen also see syk beyde scheyden?</hi></head>
<p><hi rend="italic">Sydrack secht: Ja, dat is sere leit en beyden unde see synt darumme drovich unde in groten anxt also de eyne scheydet van dem anderen. Unde stonde dat to en beyden see en scheyden syk nummermeer. Unde dat is en also leit also de nye ghetruwede man unde wyff de syk leff hebben in desser werlt unde dan in kort vorscheyden moten unde see dan quaetlyken gelevet hebben in desser werlt dan <pb n="92"/> so is ere angest unde bedrofnisse also groet. Wente de sele gheit to dem quaden unde de licham wert to nichte. Wo langhe dat men vortogert dat moet ja wesen. Eyn islyk moet to der sulven gheselschopp, alle mote wy dar hyn. Also off eyn ghinghe in eyn vremet lant umme wynnynghe. Also he ghenoch hadde ghewonnen so scholde he wedder umme keren to hus unde vortruwen syk eyne brut unde dat scholde eme schynen in gude. Also isset ok wanner dat de sele scheydet uth dem lichame so vlucht see hyn also eyn vogel dar see vordenet heft. Unde de licham blift ligghen also eyn boem de aff ghehouwen is unde wert tho nichte unde vorderft.</hi>)<milestone unit="interpolation" n="eindi531" /></p>
</div>
<div type="subchapter"><head type="subchapter">106 Die coninc vraecht: Wien salmen meer ontsien oft den jongen oft den ouden?</head>
<p>Sidrac antwort den coninc: Men sal zere ontsien den enen ende den anderen, want es de ionge sot ende ongeleert ende ongesceet, die hete natuere die in hem es die verwermtene ende ontstect tere ongetemperder bliscap [ende ten quaden fayten]. Ende [alse] die vlamme te gaet ende saecht, soe werti weder ghemackelijc ende goeder tieren, want die jolijsheit die in hem was, was verwermt ende ontsteken van rechter natueren. <milestone unit="fol" n="48r"/> Maer die sotte oude, die enghene hitte en heeft in hem, oft sy hebben ene partie, ende jolijs, wet dat hy es recht sot ende van hem doet goet hoeden. Want hy heeft leden sinen tijt ende wilt hebben den tijt eens anders die hem niene behoert, alse hy toenen [wilt] jolijsheit met crachte boven sine natuere; want in hem en es niet die hitte no de wedervlamme der humoren van binnen diene verwarmen ende verblusscen, maer hy nemt die jolijsheit na den tijt in hem met fortsen die in hem wast, alse die ghene die vleesch braden wilt in die sonne. Alsoe eest metten ouden sot die hem maect iolijs ende ionc ende met crachte wille sijn dat hem natuere verbijt ende dat emmer houden wille met logenen, met boerden ende met hem te prisene ende voert te settene ende maect den vromen, den fieren, den sterken ende den coenen ende dat houden wilt met sire sotheit. Desen salmen ontsien ende scouwen want hy es rechte valsch.</p>
</div>
<div type="subchapter"><head type="subchapter">107 Die coninc vraecht: Waer omme rechent meer op een jaer dan op een ander?</head>
<p> Sidrac antwort: Op een jaer rechent meer dan op een ander, dats ierstwerf biden wille Goids ende vanden beruerene der planeten ende der tekenen, want sy berueren hem biden wille Goids ende contrarien hem. Hier by rechenet meer op een jaer dan op een <pb n="93"/> ander. Dat jaer dat luttel rechent doet grote scade in deerde, want die eerde gheeft onna alsoe vele vruchte alse oft(e) wel ende ghenoech rechende, ende in dat jaer sal die eerde siec sijn omme de heette van den jare vore, want waert alsoe vele niet en rechende, dat die eerde vercoelen mochte vander hitten die na volcht inden anderen somer. Want die eerde es heet ende berret ende slaet uut hare vlamme ende worpt uut hare venijn ende hare siechijt metten watere ende metter vrucht ende daer omme sijn sy siec in dat jaer. Ende en verstaet niet dat dit es in elcken lande, want in selken lande berret zere, in sulken luttel, in sulken niet, ende dit compt al biden beruerene vanden sterren ende vanden planeten ende van den tekenen ende vanden wille ons heren.</p>
</div>
<div type="subchapter"><head type="subchapter">108 Die coninc vraecht: Hoe mochte men genesen van lasarien?</head>
<p>Sidrac antwort: Van lasarien machmen ghenesen met enen ongewente dat heet ongewent van philosophien. Want die hadde daer af hy mochte lichtelike genesen. Men souder den sieken met wasschen met alsoe heten watere alse hy mochte gedogen; ende daer <milestone unit="fol" n="48v"/> na soudemen wel drogen met enen clede ende dan soudemen salven mettien ongewente biden viere ofte inde sonne. Ende dit salmen doen lange ende nemen iiij werven also vele alse tsap van enen zennepsade ende mingen deen op dander over tfier. Ende dit soudemen doen elcx daechs VII werven ende ten dertichsten dage soe sal hem dat vel af gaen. Ende ten XXXVIsten daghe soe sal hem comen een ander huut scone ende suver ende soe sal hy al ghenesen sijn van sire lazarien ende van allen dingen. Dit ongewent heeft grote macht ende het es herde oirboerlijc der werelt den lieden diet useren. Ende hets weerdere dan enich dinc in die werelt met te houdene smenschen leven. Ende en verstaet niet dat dat elcke kinnen sal dit ongewent oft dat elc sal mogen gecrighen. Dit ongewent heeft selke virtuut, het doet ghenesen (selke) lazarie ende het ontdoet alle toverie. Want dies een luttel doet int fier, alsoe verre alst ruct ende de roec gaet soe brect sy alle toverie. Ende dijs een luttel dade aen sine voerhoet inden name der drievuldicheit des sceppers hemelrijcx ende eerterijcx ende hijs Gode gheloefde met goeder trouwen ende hy dan vore in enen strijt, hy soude ontfaen grote ere ende lof vanden wapenen boven al <pb n="94"/> die ghene die daer waren al ware dusent ofte mere. Ende die ate van dien ongewente inden name der heileger drievuldicheit ende goet gelove daer ane hadde, hy soude sijn ghe&#x00EB;ert ende ghehoecht boven alle die liede waer hy quame rijc ende arme, ende souden hem allen verbliden van sire comsten ende soude hebben van hare gracie. Ende waert datti enege dinge seide daer hy redene toe hadde, dat soude ghehoert ende ghedaen sijn; ende al waert sotheit datti sprake, men souden over goet houden ende niemen en souden weder seggen. Ende waert dattet iemen dade aen sijn voerhoeft inden name der heyleger drievuldicheit ende ginge iegen sine viande, hare ghene en souden arch mogen doen, al hadden sy sine doot ghesworen. Ende waer een mensche ghevaen ende [hadde] verdient der doot, niemen en souden mogen verdoemen. Ende oec souden vrouwen dair af ontfaen ende kint dragen. Dit ongewent es ghemaect ende men saelt maken mits den wille Goids alsoe lange alse die werelt dueren sal ende dat sal ghebreet werden in al de werelt. Maer elc <milestone unit="fol" n="49r"/> mensche en saelt niet mogen kinnen noch hebben, noch niemen en maecht maken dan die ghene die daer af wel sijn gheleert, VIII dage binnen Aprille mits astronomien ende philosophien XXVI daghe op weert metter arten van astronomien metten uren [ende metten poenten] vanden planeten, int groote Inden in ene stat die heet Straven tusschen [II] montaegien, die een coninc maecte die Straven hiet; die [was] vanden gheslachte eens soens die Noe hadde ende hiet Cem. Dese coninc was de meeste astronomijn ende philosophe die was in sinen tijt ende nemmermeer en comt in eerterike sijn gelike. Hy dede maken dese stad om dit ongewent daer te makene ende gaf hare sinen name, ende altoes soe sal sy meren ende dit ongewent daer maken alsoe lange alse de werelt dueren sal. Ende het sal hem spreden over al die werelt ende elc en saelt niet kinnen noch hebben mogen. Dit ungewent maect men van CCC cruden ende (die) LXXII die beste ende die edelste van eerterike, ende vanden vette van enen drake diemen vint in een diep eylant vander zee van Inden. Ende dit ongewent moet sijn over tfier VIII daghe oft VII ofte VI ofte meer na die arte van astronomien, ende dat vier es van wortelen ende van edelen cruden, die men hout van enen jare ten anderen. Dit ungewent es een luttel bruin oft een luttel bleec root oft een luttel wit ende heeft goeden roke ende es soete alse honich, ende alsoe edel ende alsoe diere es deene als dander. Dit <reg orig="on|gewent">ongewent</reg> <pb n="95"/> es dat weertste dinc van eerterike met te lidene des menschen leven, want vele weerder dingen mach men daer af maken.</p>
</div>
<div type="subchapter"><head type="subchapter">109 Die coninc vraecht: Waer omme en maecte God niet den mensche alsoe datti ghene sonde en hadde moghen doen?</head>
<p>Sidrac antwort: Hadde God ghemaect den mensche alsoe dat hy niet en hadde mogen sonde doen, soe en hadde de mensche gheen goet mogen verdienen, want tgoet ende die weldaet hadde weder ghekeert te Gode danen sy quam. Want al hadde die mensche verdient die glorie ons heren, dat en haddi niet gedaen mits hem mair [mits] God[e], diene maecte vander natueren datti wel hadde mogen doen sonder toedoen sijns willen. [Wet] datti <milestone unit="fol" n="49v"/> ghenen loen verdient en soude hebben; want dat goet datti dan gedaen soude hebben en ware niet comen van sinen wille, maer dat God emmer woude datti verdiende de glorie Goids, ende omme datti [se] niet en hadde mogen verdienen by hem selven met siere verdienten ende hy oec dan den duvel ghene scande ghedaen en soude hebben. Want die mensche eygenen wille heeft, te doene goet ende quaet ende hy dan met sinen goet doene verdient den loen der glorien, des de duvel heeft groote scande, dat soe crancken dinc alse een menschelike creatuere verdient met sinen wille dewelike glorie daer hy ute gheworpen es omme sine hoverde die[r] hy vol was, ende datti met sinen wille dede ieghen sinen sceppere; ende oec daer omme ofte de mensche dede tquade ende liet tgoede mits sinen wille, datti verdoemt worde mits tselve quaet datti dede mits sinen wille. Ende datti aldus wert sy te hebbene deen oft dander na datti verdient, want al eest mits sijns selfs wille.</p>
</div>
<div type="subchapter"><head type="subchapter">110 Die coninc vraecht: Eest goet dat hem een mensche onderwint van allen dinghen?</head>
<p>Sidrac antwort: Men sal clemmen opten boem daer men bate halen mach vander vrucht. Maer die clemmen wille op den ray vander sonnen hy mochte lichte vallen ende breken den hals. Aldus eest vanden lieden: die mechtege selen hem onderwinden der mechteger ende hare mogentheit, ende die arme selen hem onderwinden der armen ende haers aermoets. Want die arme die hem onderwinden met riken ende hare dade die sijn sot ende sy mogens wel gescaet werden alse een viole die hurt aen enen steen. Want die dade vanden mechteghen en selen niet wachten die arme noch hem dies onderwinden, want die machtege mict luttel op den armen ende hy weet cume datti es, ende hine roepten niet tsinen rade ende van <pb n="96"/> sinen goede ende van sinen quade es hem al een; waer by hy hem niet onderwinden en sal van daden des mechtegen die in diere manieren die dinc neemt. Die arme sal hem houden ghemackelijc ende goedertieren ende hy sal leven in payse in sine armheit alse die vroede ende en sal niet roeken soe wat die rike doen. Noch mere, es de arme geroepen te rade, hy sal hem daer af ontkinneren [soe hy meest mach, ende en can hijs hem niet ontcommeren], soe sal hy geven raet na sine macht, daer hy mede beware deene partie ende dandere <milestone unit="fol" n="50r"/> alsoe datti niet gheblameert en zij hier no daer, waer by dat de bordene blive op hem. Want wair soet henen gaet, die machteghe wacht hem altoes elc jegen anderen; maer de arme es (hem) [on]willecome, want al tquade betijt men hem. Ende daer omme en sal de arme hem na sine macht dijs niet onderwinden dat de rike mogende doen, want soe wat sy doen wel ghewerts hem.</p>
</div>
<div type="subchapter"><head type="subchapter">111 Die coninc vraecht: Waer omme maecte God die werelt?</head>
<p>Sidrac antwort: Om weder te vervullene de stoele in hemelrike die gheydelt waren vanden ghenen die ghestoten waren dair uut mits hare hoverden, dat waren die quade ingelen; ende oec om den lof Goids, want God woude metten gheslachte tsmans ende des wijf[s] de cranc zijn van natueren weder vullen die [voerseide] stoele [omme de scande des duvels]. Maer wet dat alle die liede die sijn ende sijn selen niet comen en selen al daer, maer die gene allene die werdich sijn selker glorien.</p>
</div>
<div type="subchapter"><head type="subchapter">112 Die coninc vraecht: Hoe maecte God die werelt ende waer ane onthout se hare?</head>
<p>Sidrac antwort: God maecte hemel ende water na die verstotenesse der quader ingle uten hemele in abisine. Ende doe hy de werelt maken woude doe seide hy: Die werelt sy gemaect, ende in die selve ure soe wassi ghemaect alsoe saen alssijt geboot. Ende die werelt was gheformeert op dwater alsoe alst God woude ende al dat water es onder deerde, want soe diep en mocht niet sijn en es nochtan deerde; ende dat fondament der eerden dat es water. Ende dat fondament des waters dats tfirmament ende beide een ende ander hanct onder dat firmament metter mogentheit Goids. Ende met siere mogentheit maecte hy die werelt na die gelike van enen eye. Die scale vanden eye es dat firmament diet al omme vaet, dwitte vanden eye es dat dwater dat es tusschen tfirmament ende deerde; dat gelu vanden eye dats deerde die omme rinc[t] es vanden watere <pb n="97"/> also dat gelu vanden eye es vanden witten; ende die liede sijn in [der] eerden alse zaeds. Dits de vorme vander werelt; maer sy es alsoe ront alse een appel die niet oneffens en heeft.</p>
</div>
<div type="subchapter"><head type="subchapter">113 Die coninc vraecht: Sijn ander liede onder ons die wel scouwen die claerheit vanden hemele?</head>
<p>Sidrac antwort: Om die rontheit vander werelt soe sijn enege liede onder ons ende sien die claerheit des hemels alse wy doen. Met haren voeten gaen sy ieghen onse <milestone unit="fol" n="50v"/> voete, dats omme die hoecheit des eerterijcx [ende omme die rontheit. Want hets nedere daer die sonne opgaet dan daer sy onder gaet, ende alse die sonne oec opgaet soe eest noch nacht daer sy onder gaet, ende alsi es daer sy onder gaet soe eest nacht daer sy op ghinc omme die grootheit ende die rontheit des eerterijcx]. Want binnen dien tide dat de sonne maect enen scade van IIII dumen soe loept sy om [aen] tfirmament M. milen. Ende en verstaet niet dat de sonne toent ende baert haren rayen over al de steden van eerterike tenen male alsoe lanc alse erterijc es. Want alsoe verre heeft sy op te gane alse neder te gane ende tusschen die beide es dat eerterike dat hoge es ende ront, soe dat sy vanden enen ten anderen niet ghescinen en can. Hets een lant daer men woent daer de sonne in scijnt maer ene ure ende te hant soe eest nacht. Hets een ander lant daert altoes doncker es alse de nacht. Ende alst in een lant es somer soe eest in I ander lant winter. Ende dit comt al bider sonnen die neemt enen anderen wech elcx jaers biden wille Goids.</p>
</div>
<div type="subchapter"><head type="subchapter">114 Die coninc vraecht: Hoe lanc ende hoe wijt es die werelt?</head>
<p>Sidrac antwort: Alse groot es de lancheit alse die wijtheit ende die dicheit, want sy es ront alse een appel. Ende die woude sijn vanden enen [inde] ten anderen, hy moeste sijn mits doir die werelt. Ende die alle daghe ginge eenpaerlijc van smorgens toten avonde ende die zee altemale ware scone vaste eerde ende die werelt al ware scone ende slecht alse een appel, men soude mogen gaen vanden enen ten anderen in dusentich dagen ende soude [gaen] de lingde (in alsoe langen) ende die breheit in alsoe langen <milestone unit="interpolation" n="openi533" />(<hi rend="italic">(Oris:) tijt</hi>)<milestone unit="interpolation" n="eindi533" />.</p>
</div>
<div type="subchapter"><head type="subchapter">115 Die coninc vraecht: Waer omme sal God die werelt ontmaken?</head>
<p>Sidrac antwort: Om beters wille, alsoe ghelijc alse een man die heeft een scoen paleis dat edel es ende groot, ende hy dan heeft in ere andere steden een cleyne huys, ende ene partie van dien sconen paleise <pb n="98"/> dan te broken es ende oirboer ende noot zij, dat men vanden steenen vanden cleinen huise volmake dat paleis, trouwen soe soudi sijn scone paleis volmaken ende en soude vanden clenen huise niet achten in dien dat sijn scone paleis volmaect worde. Aldus eest van Gode: op dat getal van hemelrike vervult werde ende die stoelen die ghe&#x00EF;delt worden metten valle der quader ingle, soe en roect hem niet dere woeninghen, dats deser werelt.</p>
</div>
<div type="subchapter"><head type="subchapter">116 Die coninc vraecht: Hoe ghevliegen die vogele inde locht?</head>
<p>Sidrac antwort: Die vogele vliegen in de locht mits der dicheit der locht, want die locht es dicke ende vocht ende daer op onthouden hem die vogele alsi vliegen; ende dair [omme] soe <milestone unit="fol" n="51r"/> leven wy vander locht, omme die groote dicheit ende verscheit die in hare es, ende sonder hare en mach nyemen leven ende op dese locht soe onthouden hem die vogele alsi vliegen.</p>
</div>
<div type="subchapter"><head type="subchapter">117 Die coninc vraecht: Wanen comt die regen?</head>
<p>Sidrac antwort den coninc: Die regen comt van den watere vander zee, ende van den vlagen vanden winde soe slaet dwater op in die locht; ende die hitte vander sonnen trecket na hare ende dan drinct de wint dwater; ende die sonne es van heeter natueren ende trecket na hare hoghe in die locht. Ende dit mach elc mensche merken lichtelike, want die sonne drinct den dau ende trectene op weert ende dwater uten poelen dat sy droge sijn. Ende alsi dan alsoe vele waters op getogen heeft dat het groot wert, soe werdet ene wolke ende dan hurtse de wint ende doetse breden ende benemt ons die claerheit der sonnen ende alse [die] wolke dan wel vol es soe begint se te rechenen. Ende alse dat water uut ghevallen es ter eerden soe wert de wolke wit, want sy es vander coutheit vander locht; ende so compt de heette vander sonnen ende jaegtse henen ende verteert se al, ende dan baert hare weder de locht scone ende puer. Het sijn vele steden daer dwater ende de wolken wassen ende risen vander eerden ende slaen op in die locht alse een roec ende dat heet men nevel ofte mest ende asemt deerde uut hare.</p>
</div>
<div type="subchapter"><head type="subchapter">118 Die coninc vraecht: Waer af compt die hagel?</head>
<p>Sidrac antwort den coninc: Vanden watere ende vanden couden dat herde groot es inde locht. Ende soe die dinne wolke es hogere ende cleenlekere soet dair in meer vriest Want ware die wolke grovere sy souden meer verwermen ende en soude alsoe zere niet vriesen alse de dunne, alsoe alse een groot yser meer verwarmt dan <pb n="99"/> de clene; want soe die dinc sterker es, soe dat fier sterckeleker vergadert daer ane ende haesteleker. Alsoe es vander locht: soe sy grovere es soe sy meer verhit ende noder vercout. Ende alsi es dinne ende subtijl soe vervriest sy te meer ende alsoe die wint dan jaget ende breet soe valt dat vervorsen water ter eerden ende hier af compt die hagel.</p>
</div>
<div type="subchapter"><head type="subchapter">119 Die coninc vraecht: Waer af compt die donder ende die blixeme?</head>
<p>Sidrac antwort: Die dondere ende die blixeme comen uter locht vander grooter cracht der winde die ontmoeten in die locht ende herdelijc hem onderslaen; daer af comt die donder vanden herden slagen <milestone unit="fol" n="51v"/> die soe hert sijn (soe) datter claerheit ute blijct alse een vier. Ende die claerheit baert hare eer ter erden dan de donder, alsoe alse een steen daer men vier ute hebben wille; die slach moet daer eer sijn dan dat vier. Alsoe es die donder ere de blixeme want die blixeme compt uten slaghe.</p>
</div>
<div type="subchapter"><head type="subchapter">120 Die coninc vraecht: Hoe mach dat water op comen van onder op die hoghe berghe?</head>
<p>Sidrac antwort den coninc: Die eerde heeft vele aderen alse de mensche in sinen lichame ende waert dat de mensche ene adere liet boven op sijn hoot dat bloet soude daer ute gaen alsoe. Alsoe eest vanden watere dat in deerde es, want dwater gaet doir deerde lancx ende dwers, neder ende hoghe ende dairt vint aederen ende morwe eerde, daer wasset ende gaet op [weert] <milestone unit="interpolation" n="openi533" />(<hi rend="italic">(Oris:) alsmen die aderen roerdt</hi>)<milestone unit="interpolation" n="eindi533" />.</p>
</div>
<div type="subchapter"><head type="subchapter">121 Die coninc vraecht: Wanen compt die wint?</head>
<p>Sidrac antwort den coninc: Die winde comen uter zee die omvaet al eerterike, ende ontmoeten hem herde herdelijc alse deen compt van hier ende dander van daer ende met haren herden ontmoete soe breden sy hem al de werelt dore ende sterken die liede ende die crude ende alle creatueren.</p>
</div>
<div type="subchapter"><head type="subchapter">122 Die coninc vraecht: Wanen comt dat water ende waer gaet henen?</head>
<p>Sidrac antwort: Al dat water van eerterike comt uter zee ende gaet weder in die zee. Ende het loept onder die eerde in meneger manieren ende sy ontmoeten hem in vele steden, want dene gaen ende dander comen; alsoe alse men siet dat de wateren lopen in deerde int oesten, die lopen weder uut int westen ende [die int westen lopen] in derde, lopen [uut] int oesten; ende aldus van allen hoeken van <pb n="100"/> eerterike. En waent des niet dat de watre lopen uter eerden doer holen ende doer gaten, maer die eerde drinct dat water ende loset weder ute alse die spongie dat water ende dan soe vergaderen hem de wateren in vele steden ende werden groote ryviere ende groote vloede. Ende aldus es dit eerterike al vol waters ende worpt sijn water uut in allen steden met sinen aseme.</p>
</div>
<div type="subchapter"><head type="subchapter">123 Die coninc vraecht: Waer om es de zee ghesouten?</head>
<p>Sidrac antwort den coninc: Die southeit vander zee es daer omme dat sy staet in ere steden ende dat die hitte vander sonnen altoes bernet op hare, want sy der hitten niet ontvlien en can. Ende die zee heeft oec vele berghe die suer ende bitter sijn ende gesouten ende dese southeit ende bitterheit maect bitter ende ghesouten alle dwater ende soete fonteinen die comen in die <milestone unit="fol" n="52r"/> zee. Ende God heeft herde wel ghevoecht alsoe alst sijn soude; want ware dwater vander zee soete ende sy altoes stonde in ene stede alsi doet, die onreinicheit ende die stanc soude soe groot sijn dat ghene vissche en souden mogen leven dair inne om den grooten stanc dien sy geven souden.</p>
</div>
<div type="subchapter"><head type="subchapter">124 Die coninc vraecht: Waer omme compt in meneger steden dwater heet uter eerden?</head>
<p>Sidrac antwort den coninc: Dwater dat heet es ende dat loept onder die eerde dat loept doer solpher. Ende omme die grote hitte die dat solper heeft van natueren soe wert dat water heet ende dat machmen wel merken ane den roke.</p>
</div>
<div type="subchapter"><head type="subchapter">125 Die coninc vraecht: Waren die berge ende die rochen van den beghinne der werelt?</head>
<p>Sidrac antwort: Van Adams tide toter diluvien soe en was noit berch noch roetsche, maer al de werelt was also slecht alse een appel, ende daer binnen en was noit reghen noch tempeeste ende de eerde gaf nochtan hare vrucht mere dan sy nu doet ende die liede en aten gheen vleesch noch en droncken ghenen wijn. Ende om datter liede sonden soe groot waren dat sy hem niet bekeren en wouden, soe ghenoegt der Gods wijsheit datti comen dede die diluvie omme die sonden die gedaen waren in al der werelt af te dwane ende suver te makene eerterike van den sonden. Die diluvie duerde op der eerden XL daghe ende sy ghinc hoghe XL cubitus. Ende doen hy die werelt bederven woude mits sinen heyleghen wille doen quam een ingel vanden hemele ende gheboet Noe van Goids halven, datti maecte ene arke ende dat hire in ginge ende sijn wijf ende sine kindere ende sine mayseniede ende van elcker creatueren een paer, van <pb n="101"/> goeden ende van quaden, ende hy dede Goids gebot. Ende alse die diluvie begonste te comene soe quam sy met grooter druist ende met swaren vallen ende scurde ende brac die eerde ende werpt al omme ende hier met soe bleven berghe ende dale, ghelijc ghi noch siet.</p>
</div>
<div type="subchapter"><head type="subchapter">126 Die coninc vraecht: Wanen quam die diluvie?</head>
<p>Sidrac antwort den coninc: Die diluvie quam uter eerden, dats te wetene uten oesten, want dat es de weertste stede van eerterike, want van dair compt alle gracie ende alle dontfermherticheit Goids: alse hise doen wille ofte alse hy destruweren wille eneghe steden omme hare sonden. Maer omme die rontheit des eerterijcx ende omme die grootheit der werelt ende omme de hoecheit des firmaments soe en can niemen weten wanen sy compt. Ende sy selve dingle, die God sent in eerterike omme die lieden te <milestone unit="fol" n="52v"/> hoedene ende te weckene ter doget, die comen van dere danen dat de wint compt.</p>
</div>
<div type="subchapter"><head type="subchapter">127 Die coninc vraecht: Sal die diluvie comen anderwerven?</head>
<p>Sidrac antwort: God overmits siere grooter mogentheit heeft geloeft der werelt datti nemmermeer senden en sal die diluvie. Maer eest dat die liede mesdoen ieghen hem, hy sal senden sine ghesele den sondaren ende den quaden, want deen volc sal loepen in dander ende deen sal dander verslaen ende also selen sy te nieute gaen.</p>
</div>
<div type="subchapter"><head type="subchapter">128 Die coninc vraecht: Doen Noe ginc in darke ende van allen beesten nam een paer, wat oirbore waest datti mede nam quade beesten ende ghevenijnde alse scorpioene, serpente, aderen ende [andere] quade beesten?</head>
<p>Sidrac antwort: Hy deedse dair in om twee saken. Dierste sake was om dat gebot datti hadde van sinen sceppere datti daer in doen soude van allen manieren van beesten een paer; want God omme sine ere ende oec omme sinen lof ende omme dat leven des menschen (ende) en woude van allen niet verliesen. Dander sake es: waert dat de venijnde beesten niet en waren op der eerden, de eerde soude sijn alsoe ghevenijnt dat sy soe soude venijnen de vrucht die uter eerden quame, dat menre niet en soude mogen eten men souder af sterven ter selver uren. Want deerde es een deel zere ghevenijnt ende die beesten die ghi hier voren noemt en leuen nergen af dan vanden venine vander eerden, want hare natuere es selc alst God ghevoecht heeft. Ende aldus suveren sy deerde vanden venine. Ende dat moechdi lichtelike daer ane verstaen: die name dat serpent <pb n="102"/> dat meest ghevenijnt ware op eerterike ende daet in een vat dat niet eerden en ware, XV daghe ende gave hem tetene broot ende vleesch oft ander dinc dat ghene eerde en ware, het soude verliesen al sijn venijn ende en soude niemen moghen deren, waert dat ghene eerde en ate.</p>
</div>
<div type="subchapter"><head type="subchapter">129 Die coninc vraecht: Wanen comt dat gout?</head>
<p>Sidrac antwort den coninc: Tgout compt uten aderen der eerden ende dat selver mede, want int lant daer die eerde es hert ende puer ende suver dair vint men die aderen van goude ende van selvere ende daer soekent die liede ende makent met haren consten ende dit en es niet in allen landen, maer meest vint mens int oesten.</p>
</div>
<div type="subchapter"><head type="subchapter">130 Die coninc vraecht: Wanen comen die perlen ende die carboncle?</head>
<p>Sidrac antwort den coninc: Het es ene zee die heet die Swerte Zee, in dese zee sijn vele <milestone unit="fol" n="53r"/> cokielgien, die hangen emmer twee ende twee te gadere ende liggen op dwater open ende ontploken. Ende soe compt die regen uter locht ende valt in die cokielgie ende dan luken sy toe mits den wille Goids ende gaen te gronde ende bliven dair C. jare ofte meer. Ende die van dien lande nemen se van op den gront int water ten inde vanden C. jaren ende soe bedecken sy hare hoeft in ene blase van enen osse omme te asemen dair inne by dien dat sy lange merren moeten onder dwater ende soe maken sy die blase swert met inte, omme dat hem die vissche daer af ververen selen. Ende als sise ute bringen soe vinden sy die peerlen na de wise van enen stucke vleesch. Ende alsi die locht ghevoelen soe werden sy hert alsoe gedaen alsi sijn; ende als mense ute trect voir hare saisoen soe stincken sy alse een corre ende en doghen niet. Die carboncle alsoe ghelijc vint men in die cokielgien, die groote die int soete water sijn. [Sy] wassen van hagele die in die cokielgie valt uter locht ende dan luken sy toe ende gaen te gronde ende bliven daer CC jare ofte CCC in dat diepe. Ende dan vinden se die liede ende alsi niet en sijn van haren saysoene soe stincken sy oec ende en doegen niet, alse de peerlen en doen. Ende en verstaet niet dat van allen regene ende van allen hagele wassen peerlen ende carboncle. Die regen die valt op den iersten dach vander manen van Junius alsi es in hair teken ende sy valt in die cokielgie, dat werden peerlen ende dat valt herde selden; ende die hagel die valt in die cokielgie int soete water op den dertiensten dach van der manen alsi es int <pb n="103"/> teeken dat men heet Cancer, die wert carbonckel ende dat valt seldender dan vanden peerlen.</p>
</div>
<div type="subchapter"><head type="subchapter">131 Die coninc vraecht: Hoe menich lant es in die werelt?</head>
<p>Sidrac antwort den coninc: En es maer een lant maer omme die zee die doir dlant strijct soe es dlant gedeilt in drien partien die men heet drie contreien sonder die eylande. Maer nochtan eest maer een lant ende alle sijn sy op een fondament ende God sciepse alle een lant ende tenen male. Ende die gaen mochte al omme en tomme die werelt [hy soude wel sien dat al die werelt] en ware mar een lant beide daer die zee es ende daerse niet en es. Want die zee en mach niet soe diep sijn, sy en hebbe lant onder hare ende dat selve lant heeft ander water daert hem op onthout.</p>
</div>
<div type="subchapter"><head type="subchapter">132 Die coninc vraecht: En mochte nieman gaen al omme en tomme die werelt?</head>
<p>Sidrac antwort den coninc: Nyemen en mochte gaen al omme en tomme die werelt no keren, hy mochte wel alsoe lange leven <milestone unit="fol" n="53v"/> ende langere, datti eerterike omme ginge, ware eerterijc al slecht eerde ende herde. Maer diet bestaen woude te gane, hy soude vinden soe vele lettens van montaengien ende van bossaegen ende wildernessen datti niene mochte liden in gere manieren. Hy soude oec vinden woestinen, daer hy enen dropel waters niet vinden en soude, hy soude vinden vele beesten ende vogele diene dooden souden. Ende hy soude comen in een wildernesse daert soe doncker sijn soude datti niet sien en soude. Ende oec by vele anderen redenen en soude hy niet mogen liden; ja al waer hy een vliegende vogel, hy en mochte niet liden mits dorst ende honger ende omme die groote woestinen ende omme andere vogele diene doden souden [ende bi vele andere redenen die te lanc ware te noemene].</p>
</div>
<div type="subchapter"><head type="subchapter">133 Die coninc vraecht: Mochte iemen soe lange varen op die zee met goeden winde rechte [voert] datti quame daert tfirmament keert?</head>
<p>Sidrac antwort: Die ware in een scep in die zee ende altoes hadde goeden wint ende porrede int oesten, hy soude [hem] vinden binnen X jaren int westen ende alsoe gelijc vanden westen int oesten ende waer hy quame hine mochte nergen genaken den hemele. Ende waert Goids wille, dat een man alsoe groot ware alse alle die werelt ende waer hy biden firmamente daert keert op twee dusent milen [na] ofte vordere, die groote man soude sterven ende ene ure niet leven van den vreeseliken ende eyseliken gheruchte ende tempeeste die daer es vander beruernessen ende den omme lopene des <pb n="104"/> firmaments, want en cesseert nemmermeer van om lopene.</p>
</div>
<div type="subchapter"><head type="subchapter">134 Die coninc vraecht: Waer omme en maecte God niet den mensche datti langhe hadde mogen leven ende altoes ghesont gheweest, ionc ende rike ende alse hy storve ghevaren hadde in hemelrike?</head>
<p>Sidrac antwort: Wet soe soude God hebben ghedaen onrecht den duvele. Weet datti ons heeft ghegeven leven, rijcheit, ghesonde ende bliscapen [vele] meer dan ghi secht, want die goede en sterven niet, want sy selen altoes sijn ghesont, ionc ende rike. Die doet die wy doen selen in dese werelt en es mair een overliden alse een vogel die van ere veinster op dander vliecht. Ende die hebben wille dattu segs, hy doe die goede werke die hem God heeft geboden te doene. God heeft ons ghegeven bliscap, leven, rijcheit, gesonde ende joncheit, ewelijc duerende sonder inde. Ende dit en es maer een overliden van deser werelt in dandere ende en ware niet mogelijc dat ic hier hebben soude rijcheit, <reg orig="ghe|sonde">ghesonde</reg> <milestone unit="fol" n="54r"/> ende al mijns herten wille doen soude ende dan comen soude in hemelrike. Want ware al de rijcheit, joncheit, bliscap van al der werelt al te gader in ere steden die sijn sal alsoe lange alse de werelt dueren sal ende daer toe alle die wesen mochten, soe en wert al niet dat dusentichste deel van ere uren van bliscapen int paradijs. Ende aldus eest van den pinen vander hellen, want waren al de pinen vander werelt die sijn ende emmer sijn selen, alle te samen in ere steden, soe en waert al niet dat dusentichste deel vander pinen vander hellen.</p>
</div>
<div type="subchapter"><head type="subchapter">135 Die coninc vraecht: Die welke ingele nemen die zielen vanden lieden alsi sterven?</head>
<p>Sidrac antwort: Elcke ziele, eest dat sy goet ende gherecht sijn, alsi sceden sal van desen sterfeliken lichame soe compt die ingel diese hoedde ende bewaerde in dit eerterike met groter gheselscapen van ingelen ende dragen die ziele(n) met grooten sanghe ende met bliscapen lovende Gode haren sceppere om hare ende settense met grooter eren inden hemele alse een ingel. Ende daer sal sy bliven tote dat die Goids sone comen sal doemen levende ende doode ende sy sal comen dan ten oirdeele ende sal ane nemen haren lichame ende sal op varen met Goids gheselscape inden hemel alse een ingel. Ende die quade ziele alsi sceeden sal van desen sterfeliken lichame, soe comen die duvele, der welker wille zij heeft ghevolcht, met grooter geselscap van duvelen ende dragense scandelijc ende iammerlijc inde pine der hellen; ende noch doen sy hare meer scanden. Want sy seggen: Waeromme en verweerdi u niet iegen ons doen ghi waert <pb n="105"/> in die werelt ende ghi macht hadt u te verweerne iegen ons inde werelt; ende om dat ghi hadt inde werelt u delijt ende uwen wille ten ertschen dinghen ende volcht onsen rade, soe selen wy u setten in alsulken pine die noit ghesien en was ende nemmermeer inden en sal. Maer en verstaet niet dat dat es in onsen tiden, maer dat sal sijn na de doot des Goids soens. Want goede ende quade varen nu alle in die helle ende sy en varen niet alle in ene stede, want die quade varen inden afgront vander hellen ewelijc ende die goede varen int voirboech, daer sy niet en hebben dan donckernesse, ende daer selen sy bliven tote dat de Goids sone comen sal ende salse telivereren met siere edelre doot.</p>
</div>
<div type="subchapter"><head type="subchapter">136 Die coninc vraecht: Welc es beter oft reinicheit van lichamen sonder ander goede gewerke oft goede gewerke sonder reinicheit?</head>
<p><milestone unit="fol" n="54v"/> Sidrac antwort: Die goede werke sonder reynicheit sijn beter dan reinicheit sonder goede werke. Oft ghi sijt reine van uwen lichame ende u werken sijn quaet, die reinicheit die in u es en doedi niet omme Gode maer omme enege andere saken, dats te wetene om crancheit ofte om outheit ofte om hare coude natuere. Die gene die de liede dooden ofte ontgoeden oft beroven oft stelen den anderen oft sy sijn meinedich ende niet en kinnen haren sceppere ende niet en kinnen no en houden sine gebode ende die quade werken werken in vele manieren, selke liede, wat reinicheden mogen sy hebben in hem alsi gene genade en hebben van anderen lieden. Ic segge dat die ghene die quade werken weerken, dat sy gene reinicheit en hebben in hem omme Gode, maer sy hebben[se] om dandere saken die ic voirseide ende die reinicheit en hulpt hem noch anderen lieden. Die ghene die goede werken hebben in hem ende niet reine en sijn, sy en doen gheen quaet anderen lieden ende oec niemen dan hem selven; ende die goede werken werct hy en mach engheen quaet [doen], maer hy doet wel ende trouwe hem selven ende anderen lieden ende sine genade die hy anderen doet keert weder in hem. Ende eest datti niet reine en es, die sonde en gaet maer op hem allene [ende hy draeght de bordene van sinen sonden selve] ende hy en doet gheen quaet anderen lieden. Ende mettien goede datti doet den armen soe mach hy ghenade gewinnen ofte hy mach anders ghenoech doen van sinen lichame. Hier omme <pb n="106"/> soe seggen wy dat reinicheit sonder goede werke niet soe goet en es alse goede gewerke sonder reinicheit.</p>
</div>
<div type="subchapter"><head type="subchapter">137 Die coninc vraecht: Wanen comen die eclipsen?</head>
<p>Sidrac antwort: God en gehingede noit meer dan III eclipsen; dierste es leden, dander twee sijn te comene. Dierste was doen die diluvie quam ende die werelt al vervaren soude. Dander sal sijn alse die Goids sone sal werden ghecruist ende sterven aen dat cruce, die sal sijn herde groot ende herde doncker. Ende wel mach sy sijn om de doot van soe grooten here (ende) alse die Goids sone sijn sal. De derde sal sijn alse die valsche prophete sal sijn gheboren die al die werelt sal willen verkeren. Dese III en sijn niet natuerlijc; maer dandere die gheweest hebben ende sijn selen dats bider sonnen, bider manen ende bider eerden. Want die eclipsen vander manen comt <milestone unit="fol" n="55r"/> bider eerden (want die eclipsen / van der manen compt bider eerden), alse die eerde wederhout die claernesse vander sonnen alsi soe zere nedert aen dat firmament dat de eerde es (tusschen tfirmament ende) tusschen die sonne ende die mane; dats alse die tijt compt dat die sonne ende die mane gaen enen wech elc in sinen hemele, want in dien tiden moet dat emmer ghevallen. Ende waert dat de schijn der sonnen niet en ghereinde der manen, soe en soude de mane hebben engheen licht, want sy es alsoe ghelijc alse een spiegel die altoes doncker es en sy datti van anderen lichte verlichte. Ende alse dat firmament al omme loept ende die sonne eerterijc omme gaet soe begint deerde, die comt tusschen die sonne ende die mane, te scuttene die claerheit der sonnen dat sy niet ute en comt ter manen, ende soe wert die mane doncker ende donckerende ie lanc soe meer met dat de sonne omme gaet ende deerde emmer wederhout die claerheit der sonnen. Alse dan de mane es altemale verdonckert van der eerden, soe dat der sonnen rayen niene mogen slaen in de mane, soe gaet die sonne weder ute dander side ende ontdect hare ende soe verliest die mane haer donckerheit mits dien dat sy lijt die eerde die tusschen hem beiden was. Ende die claerheit ende die schijn der sonnen slaet ie lanc soe meer inde mane, tote dat sy haer licht weder heet vander sonnen. Ende alse haer die sonne bercht iegen deerde in deen side alsoe ontdect se hare in dander zide ie lanc soe meer. Ende die eclipse vander sonnen es oec na dese gelike. Alst es die tijt dat die sonne gaet den wech dijn die mane gaet, ende die mane [dan comt onder die sonne soe dat die mane] es tusschen ons ende die sonne, soe wederstaet die mane der sonnen scijn datti tons niet comen en mach <pb n="107"/> vore dat de sonne lijt in dander zide dore, biden lope des firmaments; alsoe ghelijc alse die eerde wederhout den scijn vander sonnen datti ter manen niet en mach comen. Ende alse men den eclips van der manen siet dats des nachs, want dan es henen die claerheit vander sonnen; ende alse men siet den eclips vander sonnen dats met dage, want men heet dan hare claerheit ende daer by wert mens geware dat hare claerheit mindert. Ende die ghene die den eclips van der sonnen niet en sien, sy hebben dan de nacht; daer omme en sien sijs niet, nochtan sine ander liede daert dach es; ende <milestone unit="fol" n="55v"/> alse wine sien soe en sien sijs niet.</p>
</div>
<div type="subchapter"><head type="subchapter">138 Die coninc vraecht: Die sterren die vallen vanden hemele, hoe vallen sy soe ende [waer] soe varen sy henen?</head>
<p>Sidrac antwort: Die claerheit die wy sien inde locht en sijn ghene sterren maer het sijn drie ander dingen. Deen es de wint die vliecht inde locht; dander es de verscheit de deerde asemt ute hare, want sy slaet op in dat hoghe ende sy ontstect in die locht; dat derde sijn die ingelen die uten hemele waren gheworpen alsoet God woude dat sy som bleven in de locht, som in berge ende som in die helle. Want die ghene die bleven in de locht willen selc stont clemmen in de locht ten firmamente met hare subtijlheit ende soe comen dingele Goids ende slaense met viere ende iagense in dafgront der hellen (ende daer dander sijn; ende dat vier iaegtse inde helle ende baert hem alse een sterre. Ende dit valt alsoe wel sdaechs alse snachs, maer omme die claerheit des dages en connen wijt niet ghesien.</p>
</div>
<div type="subchapter"><head type="subchapter">139 Die coninc vraecht: Hoe menich hemel es?</head>
<p>Sidrac antwort: Drie hemele sijn: deene es dien wy sien, die keert ende loept omme ons ende die es gheverwet alse lasuer ende es dierste firmament ende es lichamelijc. Dander es de hemel daer die goede sijn selen ende daer dingle sijn ende die gheeste, ende hy es ghelijc den cristale. Die derde es de hemel daer God es, die es gedaen alse gout. Elc van desen hemelen es alsoe verre deen vanden anderen alse deerde es vanden firmamente. Maer selke noemen VII hemele om den staet vanden VII planeten.</p>
</div>
<div type="subchapter"><head type="subchapter">140 Die coninc vraecht: Hoe verre es die hemel hoghe vander eerden?</head>
<p>Sidrac antwort: Die hemel es alsoe verre vander eerden dat een steen ware aen den hemel die woege C. menschen ende hy vanden <pb n="108"/> hemele dan neder [viele] soe en soudi niet comen ter eerden vore jaren. Nochtan es die hemel soe na der eerden dat die goede ende die [ingele] dicke varen op ende neder binnen dien dat een sijn oge op ende nederslaen soude metten wille Goids.</p>
</div>
<div type="subchapter"><head type="subchapter">141 Die coninc vraecht: Van wat machte es tfirmament?</head>
<p>Sidrac antwort: Die macht ende die virtuut vanden firmamente es alsoe groot dat nieman en mach ghepensen. Het es al ront ende en fineert niet van lopene altoes ende omme gaet al die werelt. Ende ghene mensche no gheen vogel no gheen vissche en soude hem berueren mogen en daet dat <reg orig="firma|ment,">firmament,</reg> <milestone unit="fol" n="56r"/> dat soe groot es dat niemen ghepensen en mochte, maer sy souden sijn oft sy doot waren, want God hevet wel oirdineerlijc ghemaect in [der] manieren ende in die wise dat der werelt bedorfte ende den lieden; ende mits sinen omkeerne soe leven alle die liede.</p>
</div>
<div type="subchapter"><head type="subchapter">142 Die coninc vraecht: Van wat virtute sijn die planeten ende die sterren ende van wat grootheiden?</head>
<p>Sidrac antwort: Die planeten ende die sterren sijn van grooter virtuut. De VII planeten doen wassen die crude van eerterike ende dat coren ende sy governeren de eerde, water, wint, liede, beesten, vogele, vissche ende alle dinghe die lichamelijc sijn. Deerste heet Satuernus ende die es doverste van allen den anderen ende vele mere ende sterkere ende sy lijdt de XII tekene ende in elc blijft sy twee jare ende een half ende sy es ene planete [van grooter macht. Die gheboren wert onder dese planete] alsi beghint te nederen, hy sal nederen van sier macht, ende die gheboren wert in hare hoge, regneren in grooten goede ende rijcheden; ende sy regneert in XXX jaren eenwerf. Dander planete heet Jupiter, vol van rijcheden ende van goede, van comenscapen, van sinne, van wetene ende van groten love onder die liede. Ende sy lijt die XII tekene ende in elc blijft sy een jaer. Die gheboren wert onder dese planete hy es te sinen XIIsten jare te sinen besten poente van al sinen tide; ende sy regneert in een teeken dat heet Cancer ende daelt in een ander dat heet Capricornus. Die derde planete sy heet Mars, die es vol van orlogen ende van stride, van bloet stortene ende van morde; ende sy lijt die XII tekene ende in elc teken blijft sy XL daghe. Die <pb n="109"/> gheboren wert onder dese planete hy mach telken jare ende XL dagen wisselen sine herte ende sinen wille; ende sy regneert in een teken dat heet Capricornus ende daelt in een ander dat heet Libra. Die vierde planete die heet Sol, die es van groten doene, van coningen ende van heren ende van arme; [ende sy] regneert die eerde. Ende sy lijt die XII tekene ende in elc blijft sy ene maent. Die gheboren wert onder dese planete, elcx jaers mach hy wisselen sinen wille, sijn ghepens ende sine dade; ende sy regneert in een teken dat heet Libra. Die vijfste planete heet Venus ende es ene planete van der minnen, van spele ende van ioyen. Die onder dese planete gheboren wert hy sal sijn van cranckere ende idelre herten ende in drien hondert dagen ende XL mach hy wisselen sinen wille, sine daden ende sine gedachte; ende sy <milestone unit="fol" n="56v"/> lijt alle die XII tekene ende in elc blijft sy XXVII daghe; ende sy regneert in een teeken dat heet Piscis. Die VIte planete heet Mercurius, sy es een planete van arten, van consten ende van onderwindene alles dincx. Ende sy lijt die XII tekene ende in elc blijft sy XVI daghe. Die geboren wert onder dese planete, te C. (jaren) ende te XL daghen mach hy wisselen sine dade ende sinen wille ende sijn gepeins. Ende sy regneert in een teken dat heet Gemini. Die VIIste planete die heet Luna; dits ene planete goet van wegen ende van pelgrimagien ende sy lijt die XII tekene ende in elc blijft sy II daghe ofte III. Die gheboren wert onder dese planete hy mach binnen eender maent wisselen sine ghedachte ende sinen wille ende sine daet; ende dese regneert in een teken dat heet Taurus ende daelt in een ander dat heet Scorpio. Ende wet alse een persoen wert gheboren ende de planete es in dat teken ende sy dan regneert, die persoen sal wel hebben in sijn leven. Ende alse hy wert gheboren in haer nederen, soe sal hy hebben tribulacie; ende wert hy gheboren in een ander ure onder dese planete, hy sal sijn van anderen gedane na dat die ure es ende tpoent daer hy in geboren wert. Die dach ende die nacht hebben XXiiii uren ende elcke ure heeft M ende XXIIII poente, somme XXVm IXc poente ende XX. Aldus menich persoen mach werden geboren op enen dach in die werelt ende meer, want die werelt es herde groot ende wel mogen geboren werden vele personen in een poent. Ende van soe vele personen die gheboren werden in I poent van desen XXIIII uren soe mach wel ghevallen dat deen niet en gelijct den anderen. Ende eest datter enege geliken nochtan mogen sy iet ongelijcx hebben onder hem ofte van haren <pb n="110"/> lichame ofte van haren wesene ofte van hare macht. Want hets meer ongelijcx dan der (XII) poente sijn van XXIIII uren; ende daer omme soe moeten sy ongeliken onder hem, eest dat sy in een poent gheboren sijn. Ende het es al den wille Goids na dien datti ghemaect heeft dat berueren vanden firmamente, die VII planeten ende die tekene, die uren ende die poente vanden daghe ende vander nacht; ende dit moegdi openbaerlijc sien ende proeven aen dingen die men sien mach. Wy sien die sonne dat sy wassen doet ende voedt die crude ende die <milestone unit="fol" n="57r"/> vrucht. Ende bider manen machmen[t] merken, want alsi wast soe wasset dwater ende dbloet des menschen. Ende alsi mindert soe minderen sy mede. Ander virtuut hebben sy oec, want sy verlichten de werelt, deene daechs ende dander tsnachs. Ende aldus hebben dandere planeten hare virtute die herde groot sijn. Ende die woude vertrecken die virtute vanden VII planeten, hy soude ghenoech hebben te seggene, want hare ghene versuemt te doene die dingen dar se God toe ghemaect heeft ende alle die gheboerten liden doer hem alsoet God toe heeft ghevoecht; ende dandere sterren hebben oec virtute ghenoech, want sy verlichten den hemele ende geven groote claerheit op deerde. Ende des moechdi u lichtelike bevroeden: alse men ghene claerheit en besiet tsnachs vander manen, soe compt claerheit vanden hemele soe dat elc gaen mach ende ghesien mach over al ende dat es vander claerheit vanden sterren. Ende en es negheen van allen den planeten sy en es mere dan al de werelt sonder Venus, Mercurius ende Luna.</p>
</div>
<div type="subchapter"><head type="subchapter">143 Die coninc vraecht: Hoe menege manieren sijn van watren?</head>
<p>Sidrac antwort: Het sijn vele manieren van watren in die werelt. Ierstwerf de zee die ghesouten es daer alle dandere watre ute comen. Het sijn fonteinen die hare verwe wisselen vier werven tsaers: ierstwerf swert ende daer na bleec root dat men heet sangewijn daerna droeve ende daer na claer ende fijn. Het sijn fonteinen die springen ende lopen IIII daghe in elcke weke ende III daghe staen sy stille. Het sijn ryvieren die tsnachs staen oft sy vervorsen waren ende sdaechs gaen sy lopen. Het sijn andere fonteinen inde eylande vander zee die sijn alsoe dicke van (II) watere, dade men daer in een cleet het en soude niet netten; ende syn alsoe heet die daer in dade maieren sy souden roken alse een vier ende men sout niet moghen blusschen. Het sijn andere fonteinen die uut worpen ere hande dingen daer men af maect vliegende vier dat herde zere berret. Het sijn andere fonteinen die ghenesen wonde. Het sijn andere <reg orig="fon|teinen">fonteinen</reg> <pb n="111"/> alsmen daer af drinct soe maken sy sin ende memorie. Het sijn andere fonteinen die vele doen sijn met wiven; ende oec fonteinen die den wiven doen vele kindere dragen. Het sijn andere fonteinen die wit sijn ende sijn soe dicke datter niemen liden en mach no visch in swemmen. <milestone unit="fol" n="57v"/> Het sijn andere fonteinen die heet sijn ende staen stille ende alse men enege solacie maect omtrint soe hoert men daer luden een instrument. Het sijn andere fonteinen die sijn herde sorchlijc, die daer in ginge hine quamer nemmermeer ute hine ware doot. Het sijn andere fonteinen som heet som cout som suer som gesouten ende dit comt algader vander natueren [vander eerden] ende al na den wille Goids.</p>
</div>
<div type="subchapter"><head type="subchapter">144 Die coninc vraecht: Hoe vele zeen sijn?</head>
<p>Sidrac antwort den coninc: Het syn III manieren van zeen: deene es de zee die omme gaet al eerterike ende die es ghesouten alse ghi siet; dander es die Swerte Zee dair niemen binnen comen en mach; die derde es die Stinckende Zee daer niemen inne compt hy en storve vanden stancke ende die leget over die Swerte Zee alsoe alse God na sinen wille ghevoeget heeft.</p>
</div>
<div type="subchapter"><head type="subchapter">145 Die coninc vraecht: Waer omme maecte God die werelt ront?</head>
<p>Sidrac antwort: Om drie saken maecte God die werelt ront. Deene sake es omme die betekenesse van hem selven die en heeft begin noch inde; dander om den lof siere glorien ende omme tonthoudene alle dinc; dat derde omme dat keren des firmaments dat niet en fineert no nemmermeer en cesseert van lopene al omme alsoe alst God ghevoegt heeft ende gheoirdineert.</p>
</div>
<div type="subchapter"><head type="subchapter">146 Die coninc vraecht: Waeromme es die sonne heet ende die mane cout?</head>
<p>Sidrac antwort: En ware die sonne niet heet ende die mane cout, enghene creatuere en mochte leven noch deerde en gave ghene vrucht. Want God mits siere mogentheit hevet soe gheoirdineert alst best oirboer was der werelt. Die sonne verwermt de eerde ende doet wassen die creatueren ende leven ende doet comen die vrucht uter eerden; ende dat compt al mits hare hitten. Ende waert dat de hitte duerde nacht ende dach, de liede ende andere creatueren souden alle ontfuncken [ende] van hitten [sterven]; mair des nachts compt die coutheit [vander manen ende vander locht ende tempert die hitte metter coutheit] ende dat doet die vrucht ute gaen ende dien ende leven ende oec de creatueren; ende waert dat de coutheit vander manen duerde al den nacht ende den dach ende die sonne niet en ware, die liede ende andere creatueren en mochten niet levende bliven <pb n="112"/> noch en ghene vrucht en ginge uter eerden; ende en ware niet die <milestone unit="fol" n="58r"/> hitte ende tcoude beide, die werelt en mochte niet leven.</p>
</div>
<div type="subchapter"><head type="subchapter">147 Die coninc vraecht: Welc es meer oft sants oft dropele in die zee?</head>
<p>Sidrac antwort: Het es vele mere sants dan dropele in die zee, want voer een hantvol sants soe souden moeten sijn herde vele dropele. Ende dwater en mach nergen sijn dan op deerde ende op sant want tsant onthout dat water. Ende het sijn vele steden in die werelt ende vele grooter dachvarde daer een dropel waters niet en es ende daer dlant es al sant. Ende de diepheit vander zee en mach niet soe diep sijn, daer onder en es eerde ende sant alsoe dicke ende alsoe diep alse dwater es ofte hondertwerf alsoe diep. Ende al dwater van eerterike es geseten op eerde ende op tsant ende alre meest vintmen sittende op tsant ende daer omme es meer sants dan dropele in de zee.</p>
</div>
<div type="subchapter"><head type="subchapter">148 Die coninc vraecht: Machmen tellen die sande ende die dropele vander zee?</head>
<p>Sidrac antwort den coninc: Al ware die werelt mere dan sy es dusent werven ende sy al ware slecht eerde ende al vol liede ware ende elc mensche levede dusent jare ende die dach ende die nacht die XXIIII uren hebben ende elcke ure die heeft dusent ende XXiiii poente ende in elc poent gheboren worden dusent werf M manne ende alsoe vele wive ende al hare lijf ghehaert ware ende vor elc haer ware dusent werven M. dropele, nochtan soude der drople meer sijn dan al dit getal. Ende des sants es mere dan al de dropele ende dan al dat hier ghenoemt es. Ende dontfermherticheit Goids es mere dan deen ende dander es ende alle die dingen die in de werelt sijn ende gheweest hebben ende sijn selen, allen den genen diere verdienen ende dies[e] soeken ende begheren te hebbene.</p>
</div>
<div type="subchapter"><head type="subchapter">149 Die coninc vraecht: Hoe vele sterren sijn aen den hemele?</head>
<p>Sidrac antwort: Al ware al die werelt slecht lant ende alt beseten ware met lieden ende alle die ghene die sijn ende doot sijn ende gheboren selen werden ten eweliken daghen ende noch alsoe vele ende sy al waren vergadert, nochtan es der sterren meer. Maer om die hoecheit des firmaments soe en can mense niet gesien, want deene gaet op weert ende dander nederweert; ende oec omme een ander redene, want die zie des menschen en es niet soe scerp dat sy mach sien alle die sterren aen den hemele, want dat firmament es mere dan al <milestone unit="fol" n="58v"/> eerterijc ende die zee toe; ende sy sijn alle verlicht vanden sterren aenden hemele. Ende sy sijn daer soe dicke <pb n="113"/> dat wise onna gesien mogen. [Ende oec omme den loep des firmaments en connen wise niet gesien]. Want deen gaen op ende dander neder metter ure ende metten poenten vanden dage ende vander nacht, alsoe dat sy nemmermeer en rusten noch op en houden alsoe se God heeft geoirdineert, sy en moeten altoes omme gaen metten keerne des firmaments.</p>
</div>
<div type="subchapter"><head type="subchapter">150 Die coninc vraecht: Hoe vele ingele sciep God?</head>
<p>Sidrac antwort den coninc: God by siere ontfermicheit ende by sinen heyleghen wille sciep IX ordenen van ingelen dier herde vele sijn, die altoes danken ende loven Gode den aelmechtegen vader; ende van desen oirdenen soe versciet God ene partie omme hare hoverde ende alsoe vele wasser die vielen alse de werelt liede heeft, dats te wetene onder die doot sijn ende die leven selen toten inde vander werelt; ende die selen besitten die stoele dair de ingele ute worden geworpen. Ende alse die IX oirdenen volmaect werden [ende die stede vervult sijn dergeenre die uut waren ghesteken], soe sal de werelt nemen inde alsoe Goids wille sal sijn. En verstaet des niet dat alle die ghene die gheboren selen sijn, comen selen inden hemel ende besitten die stoele voirseit; maer die ghene selen daer comen dies weerdich sijn selen ende die Goids gebode doen selen ende dijs met haren werken verdienen selen; ende daer selen sy sijn in vrouden ende in glorien die hem nemmermeer fauten en mach.</p>
</div>
<div type="subchapter"><head type="subchapter">151 Die coninc vraecht: Wie es mere soe beesten soe lieden soe vogele ofte vissche?</head>
<p>Sidrac antwort den coninc: God heeft ghemaect met sinen handen den mensche ende hy heeft ghescepen die beesten. Maer der beesten es meerre dan der liede, want ieghen elcken persoen van menschen soe sijn C. beesten in die werelt sonder de worme; ende ieghen elcke beeste soe sijn M. vogele; ende iegen elken vogel die in die werelt es gaende ende vliegende ende oec vore elcke beeste die in die werelt es soe sijn X dusent vissche in die zee onder groote ende clene. Want der vissche heeft God mere ghemaect dan eneger andere creatueren die ruerlijc sijn ende dit es al tgebot ende die wille Goids.</p>
</div>
<div type="subchapter"><head type="subchapter">152 Die coninc vraecht: God die alles mechtich es waer omme en maecti ghene andere creatueren dan beesten vogelen ende vissche?</head>
<p>Sidrac antwort: God met siere mogentheit <milestone unit="fol" n="59r"/> heeft alle dinghe wel ghemaect ende behoerlijc ende wel gheoirdineert te redenen, want hy heeft ghemaect in de werelt iiij elementen; ende hy heeft ghemaect den mensche van iiij complexien: heet, cout, droege ende <pb n="114"/> nat; ende hy maecte den lichame smenschen vander eerden, den lichame der beesten vander hitten, de vogele vander locht, den vissche vanden watere; ende haddi hem ghemaect lichame van der eerden [ghelijc den mensche], soe hadden sy opghestaen ten doemsdaghe metten menschen. Maer omme dat sy hebben en ghenen lichame van eerden soe en werden sy niet ende comen al te nieute.</p>
</div>
<div type="subchapter"><head type="subchapter">153 Die coninc vraecht: Welc es die lieflijcste stede van eerterike?</head>
<p>Sidrac antwort: Die alre lieflijcste stede van eerterike dat es daer dat herte es ende rust ende daer sijn meeste wille es. Want ware een mensche in die lieflycste ende de scoenste stede van eerterike ende hy daer hadde alles des hem behoerde ende des hy behoevede ende hy liever hadde in ene andere stede, soe en soude hem die scone stede niet duncken iegen die minne die hy hadde in dander stede, al ware oec dat de ander stede herde lelijc ware. Ende ware hy in die lelicste stede van eerterike ende hy die stede minde, hem soude dunken dat het ware de scoenste van eerterike. Ende aldus eest over al daert herte mint ende begeert, eest daer lelijc eest daer scone.</p>
</div>
<div type="subchapter"><head type="subchapter">154 Die coninc vraecht: Wie es coenre oft die gaet by nacht oft by dage?</head>
<p>Sidrac antwort: Die ghene die gaet in sorgheliken steden met daghe, hy gaet met siere condicheit alse I die coene es hem te bescuddene van sinen viant; ende die ghene die by nachte gaet, hy gaet met grooter vervaernessen, want hy ducht dat menne sien sal ende en es niet coene hem te bescuddene vanden anderen ende gaet alse een dief. Ende niet nochtan daer by, waert dat vele liede lagen in enen wech ende iegen hem waren hem een luttel liede sculdich tontsiene, sy souden [liden] by nachte, mits dien dat sy hem en souden connen geweren iegen de vele liede. Ende die ghene die by nachte gaen al en duchten sy mensche no beesten, sy duchten dat licht, dat hem al compt van fauten van herten ofte van anderen saken; want die goet iaegt en scouwet dat licht niet. Men vint oec ene andere maniere van lieden die <milestone unit="fol" n="59v"/> bloede sijn ende onduchtich ende sijn liede die niet en dogen ende gheens prijs weert en sijn. Des daechs gaen sy onder die liede vroedelijc ende tsnachs ontlixemen sy hem gaende achter steden oft sy coene waren ende vroem, want sy weten wel dat mense niet en kint, maer dat men waent dat sy vroem ende dogende liede sijn ende op die sekerheit gaen sy tsnachs. Wet dat dese bloede sijn ende vol, die dit doen, want sy ontlixemen <pb n="115"/> hem ende maken geliken ende samblant van anderen lieden dies sy niet en sijn.</p>
</div>
<div type="subchapter"><head type="subchapter">155 Die coninc vraecht: Welke condicheit es mere oft uten steden oft uten dorpen?</head>
<p>Sidrac antwort: Condicheit uten steden en es ghene condicheit maer het es bat sotheit ende scalcheit ende scampinghe, want men vinter vele, alsi redene hebben met iemene soe willen sy emmer dat hare redene voert gae ende lopen opten anderen; ende die ghene die op gelopen es, es condere dan dander dicwile, al verdraecht hijt. Want dat sy anderen lieden op lopen dat doen sy om iiij saken: dierste es om hare grote sotheit; dandere om die sekerheit vanden lieden diere by sijn, diese niene selen laten vergaderen; dat derde omme dat sy te zere hebben gedronken ende hem thoeft es al beruert vanden wine; dat vierde omme dat sy niet en hebben te verliesene. Die goede man die opgelopen es ende versproken, die verdraeght dese dinc ende en wilt gheen quaet doen om iiij saken: dierste hy ontsiet hem van quaet doene; dander hy ontsiet den here, want elc duchtene ende ontsiet ende essene sculdich tontsiene; dat derde hy ducht de scande; dat vierde hy ducht tsine te verliesene. Ende hier omme en dare hijs niet aenveerden, maer waren sy onder hem tween buten op een velt, die coene uter stat en soude den anderen niet dorren oplopen ende verspreken, want daer en soude niemen sijn die den goeden man houden soude. Ende die goede man en soude hem daer niet scamen no heerscap ontsien ende soude den anderen saen verslegen hebben. Ende waert oec dat dese twee vonden enen rovere diese beroven woude, die goede dorpman souden bescudden vromelike, maer die coene uter stad die groote <milestone unit="fol" n="60r"/> scamp pleget te makene onder die liede, hy en soude niet dorren bliven aen den velde maer hy soude vlien. Daer omme seggen wy dat de condicheit uten steden ghene condicheden en sijn. Maer het sijn scampers ende behagelde daer niet in en es.</p>
</div>
<div type="subchapter"><head type="subchapter">156 Die coninc vraecht: Sal een mensche den anderen verwiten sine armoede, sine siecheit oft sijn wijf, eest dat sy hare qualijc hout?</head>
<p>Sidrac antwort: Men en sal den anderen verwiten enghene dinc, want eest dattu hem verwijts sine siecheit, die ghene die hem gaf die siecheit hy machse dy oec gheven. Eest dattu hem verwijts de sotheit sijns wijfs, by aventueren dijn wijf es alsoe sot al(s) en weetijs niet; ofte heefs du ghelegen by sinen wive, hy heeft oec <pb n="116"/> lichte ghelegen by dinen wive ofte hy mochter by liggen; ende verwijtstu hem oec van sinen armoede, alsoe wel mochte darmoede tote dy comen alsi tote hem quam. Daer omme en sal niemen anderen verwiten van enegen dingen, want niemen en weet wat hem ghescien mach ofte toe te comene staet.</p>
</div>
<div type="subchapter"><head type="subchapter">157 Die coninc vraecht: Salmen ere ende lieve doen allen den lieden?</head>
<p>Sidrac antwort: Jaet elc diet ghedoen can maer niemen in eerterike en mochte gedoen telcx dancke. Maer du souts doen na dine macht ende dat doet oec te dinen profite ende te diere eren mede. Ende [eest] dattu hem niet en gheves vanden dinen soe diene hem van scoenre spraken, van sconen gelate, van goeden rade ende van goeden troeste. In dusdaender manieren soutu lieve doen den enen ende den anderen ende al te dinen profite ende te diere eren ende soe soutuus danc hebben van den lieden ende sout gheprijst sijn ende ghe&#x00EB;ert ende gehouden over vroet.</p>
</div>
<div type="subchapter"><head type="subchapter">158 Die coninc vraecht: Sal een mensche vergeten der ghere die hem goet (daden) hovescheit ende dienst gedaen hebben?</head>
<p>Sidrac antwort den coninc: Neent ten ghenen dagen, al eest dat die dienst clene sy, nochtan en soutune niet vergeten. Want die my niet sculdich en es ende my ghevet van den sinen, hy doet ghenoech dore my ofte die my in anderen manieren lieve doet; ende daer omme sal ic hem weder doen ere ende doegt ende hulpen na mine macht te sinen oirbore ende ghereet te sine daer toe met goeden wille; want altoes salmen goeden wederloen doen iegen tgoet datmen ontfaen heeft alse [wel] de[n] arme[n] [alse] den riken. Ende hier omme en salmen niet vergeten des diensts die hem es ghedaen.</p>
</div>
<div type="subchapter"><head type="subchapter">159 Die coninc vraecht: Mach hem een mensche onthouden van luxurien alse hise wille heeft te doene?</head>
<p><milestone unit="fol" n="60v"/> Sidrac antwort: Jaet lichtelike, den mensche die es in den wille hy sal pensen omme sinen sceppere diene gheweerdichde te makene na sine gedane; ende dat soe edelen gedane hare niet besmetten en sal, maer haer selven eren ende reinlijc houden omme die minne des gheens diene gheweerdichde te makene na sine gelikenesse; ende mach peinsen datti sterven sal ende te nieute comen ende dat sine ziele sal ontfaen alselken loen in dandere werelt alse de lichame verdient heeft in dese werelt sij(n) goet sij(n) quaet na dat die werke sijn. Ende om dit ghepeins sal hy verliesen die quade begeerte. Gave een <pb n="117"/> coninc sine cledere enen manne, hy soutse houden in eren ende reinlijc ende hy soudere mede sijn ghe&#x00EB;ert onder die liede alse hise ane hadde. Soe selen wy te rechte dan reine sijn ende te mere suverleker houden ende minnen die ghedane daer ons God mede heeft ghecleet dat es met hem selven. Ende eest dattu aldus pens in die ure ende in die wile, dien wille sal dy vergaen ende du sout dat laten te doene ende soe soutu dinen wille wech worpen ende deen ghepeins niet laten comen over dandere. Want dats alse vanden viere: soe men mere houts ane leecht soet mere berret, ende met desen ghepense soutu lichtelijc over liden, eest dattu wilt. Ende wet soe een mensche meer verdraecht ende wederstaet, soe hy mere verstaen mach ende soe ghijt mere useert, soe gijt [meer] sout mogen useren. Dat vier dat berret ende scade doet dat sal men dooden ende blusschen met watre alsoe dat nemmermeer scade en doe; ende alsoe salmen doen der luxurien. Sy es ene sonde die herde sorgelijc es ende die vele scanden doet den lichame ende der zielen. Daeromme salmense dooden ende blusschen altoes met goeden ghepensen die reine sijn ende sterc.</p>
</div>
<div type="subchapter"><head type="subchapter">160 Die coninc vraecht: Welc es die meeste bliscap vander werelt?</head>
<p>Sidrac antwort: Het sijn twee bliscapen inde werelt: deene es lichamelijc ende dander gheestelijc. De lichamelike en es niet duerende ende lijt lichtelike ende gaet ute alse een licht van ere kersen dat van selve te nieute wert. Ende van ghenoechten des lichamen soe comen ende wassen vele archs ende anxs, scaden ende scanden der zielen <milestone unit="fol" n="61r"/> ende den lichame. Want soe vele ghenoechten alse een mensche hebben mach in C. jaren ende hem des een dach ghebrect, soe dunct hem dat al dander niet en was want hets al leden alse de wint. Van gheesteliker bliscapen dat sijn die ghene die verbliden int goede, in Gode ende in sine gebode ende in sine werke, ende die ghene die hebben goet gelove ende goede hope van den eweghen levene te hebbene in de gheselscap Goids. Wet dat dese hebben grote bliscap ende groete vrouden, ende die arbeit ende tgedogen dat sy dogen om Gode dat es hem ene groote bliscap; ende soe hare arbeit mere es ende sy mere gedogen, soe hare glorie meerder es. Ende die glorie ende die bliscap en vergaen hem nemmermeer, maer sy verwisselen van goede int goet, van bliscapen ten bliscapen ende in glorien die nemmermeer inde hebben en sal. <pb n="118"/> Ende daer omme seggen wy dat gheestelike bliscap beter es ende mere dan lichamelike bliscap.</p>
</div>
<div type="subchapter"><head type="subchapter">161 Die coninc vraecht: Salmen genoechte hebben met wiven?</head>
<p>Sidrac antwort: Het sijn twee manieren van ghenoechten te hebbene met wiven: deen es gheestelijc ende dander es lichamelijc. De gheestelike es: alse een man es met sinen wetteliken wive, soe sal hy leven met hare eerlijc ende wettelijc ende sal met hare sijn in dier meiningen, datti vrucht met hare hebben sal [die loven sal Gode haren sceppere]. Ende alsi groote es van kinde soe en sal hy by hare niet liggen vleesschelijc voer dat sy gelegen es van kinde ende XL daghe daer na; ende alsoe oec alse sijn wijf es in hare bloyen soe en sal hy by hare niet liggen vleesschelijc vore dat hare dat vergaen es. Ende dits de goede ghenuechte met wiven te sine. Ende die lichamelike ghenoechte van der werelt dats ene maniere van beesten die hem niet en hoeden no scamen alsi sijn met haren wive, maer dat hare wille sy ghedaen soe duncket hem al goet. Wet dat dit es quade ghenochte ende verlies der zielen ende des lichamen; die [dit doet] leit sijn leven alse een beeste ende hy doet ieghen tgebod sijns sceppers.</p>
</div>
<div type="subchapter"><head type="subchapter">162 Die coninc vraecht: Alse een heer compt ieghen een ander sal dan deen iegen dander ten iersten dan vechten?</head>
<p>Sidrac antwort: Alse deen heer compt iegen dander soe sal de capetein sijn vroet, stout, voersienich ende vrome ende sal besien ende merken <milestone unit="fol" n="61v"/> there, dat jeghen hem compt ende soe sal hy besitten ende oirdineren sine liede ende sal micken ofte sy mere ende sterker sijn dan dandere partien. Ende eest datti mere liede heeft ende sterkere es, soe sal hy voert trecken met sinen liden stoutelijc ende oirdineerlijc ende sal slaen in hem. Ende eest datti vernemt dat sine viande mere sijn ende starkere dan die sine, soe sal hi hem houden vaste te gadere ende troesten sine liede; oft hem ghelaten oft hy slaen soude in de viande ende sal verhoeden sijn volc ende houden in sekerheden waer hy best mach. Ende eest dat hem dander here op loept soe sal hy hem bescudden vromelijc, want wiste een here hoet metten anderen stonde ofte ware dat deen den anderen weke, soe vinge deen den anderen; want dat here dat weke moeste bliven gevaen ende dat crancke here mochte hem soe vromelijc houden, het mochte behouden bliven; ende by deser <pb n="119"/> redenen soe soude dat crancke here ontgaen ende ontcomen den sterken.</p>
</div>
<div type="subchapter"><head type="subchapter">163 Die coninc vraecht: Die mensce die gheboren wert doef ende stom, die spreken en mach noch horen en mach, wat spraken ghevoelt hy in sijn herte?</head>
<p>Sidrac antwort den coninc: De mensche die gheboren wert doef ende stom, hy penst ende verstaet in sijn herte die sprake sijns iersten vaders Adams; ende sijn tonghe was Ebreusch want met rechter fortsen soe moest trecken ter natueren sijns vaders daert ute ghespruit ware; alsoe ofte een mensche name de vrucht van enen bome ende plante dair op een grein, dat grein soude werden een boem ende soude dragen vrucht vanden selven bome daer af was dat grein; soe wat dat men vanden bome plante, dat soude altoes sijn eens vanden enen toten anderen ende altoes bliven van enen smake. Maer de name vanden selven bome ende inte daer op van enen anderen, soe soude die vrucht hebben die gedane vanden bome daer de inte af was. Want onse ierste vader Adam was Ebreusch. Die name een kint van XL dagen ofte van min ende daet in ene stede, dart niemen en saghe no spreken en hoerde ende die hem daer dade alle sine behoef sonder te sprekene ieghen hem, alst soe verre comen ware dat spreken mochte, soe en sout anders niet redenen dan de tonghe sijns iersten vaders, want sine natuere sout daer uut trecken.</p>
</div>
<div type="subchapter"><head type="subchapter">164 Die coninc vraecht: En mach <milestone unit="fol" n="62r"/> ghene creatuere die God heeft ghemaect weten den wille ende tgepeins Goids?</head>
<p>Sidrac antwort den coninc: En ghene ingel no arcangel no ghene creatuere die God ghemaect heeft en mach weten (dat God ghemaect heeft noch) den wille Goids alsoe vele alse een dropele es ieghen al die zee en ware by sinen wille. De wille ende tgepens Goids es alsoe groot alse de hemel ende die eerde; ende alsi wille dat enege dingen gedaen sijn in den hemele ende in deerde, soe peinst hy in hem selven: Dit sy ghedaen. Ende alsoe saen inder selver uren soe eest ghedaen ende en mach niet bliven vertraget no belet. Ende sal iemen iet weten vanden wille Goids, dat doet hy hem weten met sinen ingelen oft met sinen heyleghen gheeste, want gheen ingel no ghene creatuere en maecht weten, tgepens no den wille Goids, en sy by hem selven, niet mere dan ene miere mochte gaen int alre diepste vander zee.</p>
</div>
<div type="subchapter"><head type="subchapter">165 Die coninc vraecht: Sal de mensche altoes Gode aenbeden?</head>
<pb n="120"/><p> Sidrac antwort: Ja eest dat hijt gedoen can. Maer de lichame wilt hebben raste ende waert datti niet en ruste hy en soude niet mogen leven noch beden. Daer omme salmen Gode aenbeden in ere uren van enen dage ende vander nachte: ende in anderen uren [arbeiden] om dat den lichame bedarf; ende in anderen uren soe salmen rusten omme cracht ende macht den lichame te ghevene, waer by hy aerbeiden moghe voir den lichame ende voir de ziele. Ende alse men aenbeden sal Gode, soe salmen bidden met goeder herten ende reinre ende met goeder meininghen; ende men sal dan [hem houden] goedertierlijc ende oetmoedelijc in ene stede [ende] spreken dat men sprect volcomelijc ende Gode aenbeden gherechtelijc ende ganselijc ende doen dat men sculdich es. Maer die anders doet hy en aenbeet Gode niet gherechte.</p>
</div>
<div type="subchapter"><head type="subchapter">166 Die coninc vraecht: Wie vant die ierste musike?</head>
<p>Sidrac antwort: Dierste musike vant een van Noes kinderen die Japhet hiet ende die vant ierst metten lude des lopens waters ende metten lude vanden winde die ruschede aen die boeme ende metten steenen die van hoghe vielen neder, die ongelike lude gaven. Ende aldus biden boeme ende den bladeren ende den <milestone unit="fol" n="62v"/> winden soe oirdineerdi dinstrumint vander musiken met sinen wisen sinne; want die was herde vroet ende subtijl ende dit was biden wille Gods.</p>
</div>
<div type="subchapter"><head type="subchapter">167 Die coninc vraecht: Waer of compt den ogen dat sy tranen?</head>
<p>Sidrac antwort: Dat die ogen dicke tranen dat compt van moruheiden van herten ende van reinicheden des moets, Want dat herte dat moru es ende suver, alst ghevoelt enege dinc die niet goet en es, verweget hem dat te hant ende wert droeve ende worpt water opweert van siere moruheit ende dat water ontfaen die ogen ende soe weenen sy ende worpent ute mits siere pinen vander sericheit. Want therte es ontfermhertich ende moru ende wert verwonnen dan vander pinen des dogens. Ende die ogen doen groote verlichtenesse der herten. want vanden tranen die uter herten geworpen waren inde ogen soe vercoelt dat herte van siere hitten ende van siere pinen. Die ogen die niet tranen en mogen, wet dat dat comt van grooter hertheiden ende van grooter felheden van herten ende dese herte sijn gereet in hare pinen te quaetheden ende te scalcheden; ende dat dese liede selc stont om doget pensen ende omme goet doen, dat en compt niet van hem maer vanden humoren die daer in sijn die <pb n="121"/> verwinnen de hertheit ende die felheit ende doen hem met fortsen pensen omme iets goets.</p>
</div>
<div type="subchapter"><head type="subchapter">168 Die conjnc vraecht: Hoe vele manieren sijn van lieden diemen ere ende reverencie doen sal in de werelt?</head>
<p>Sidrac antwort: Ten alder iersten soe sal de mensche eren ende aenbeden sinen sceppere diene ghemaect heeft ende ontmaken sal alst sijn wille es. Daer na sal de man eren sijn wijf die hem God ghegeven heeft; alsoe alse God gaf Adame ene ghesellinne ende gheboet hem dat sy een sijn souden, alsoe sal elc man met sinen wive. Daer na sal elc mensche eren sinen vader ende sine moeder boven alle dingen ende hem sal hy hulpen ende by staen ghetrouwelike. Daer na sal de mensche eren sinen here dien hy trouwe sculdich es ende verwaren van allen dingen die hem ghescien mogen. Ende daer na sal de mensche [eren] sine vriende ende die hem goet sijn, sine maghe <milestone unit="fol" n="63r"/> ende sine bruedere, sustere, kindere ende al den lieden eest dat hijt gedoen mach ende elcken salmen eren ende minnen.</p>
</div>
<div type="subchapter"><head type="subchapter">169 Die coninc vraecht: Welc es de miltste mensche van eerterike?</head>
<p>Sidrac antwort: In dese werelt en es gheen milde mensche no niemen die gheven mach, want alle die miltheit ende de giften van deser werelt die en doghen twint in dander werelt iemene; ende allet tgoet datmen heet in dese werelt dat compt vander gracien Goids ende geeft God omme dat meraf leven sal ende omme dat mens den armen, dies behoeven, sal daer af hulpen ende by staen. Ende de ghene die vander gracien, die hem God ghegeven heeft, hulpen ende by staen den armen, sy selens hebben grooten lof vore Gode dat sy wel bestaet hebben hare gracie die hem God gaf in eerterike, wair by hem God gheven sal vele mere gracie in dander werelt. [Ende dat moghen wy verstaen dat God es dalre milste,] want hy gheeft sine ghiften in dese werelt allen den ghenen diese begeren ende die leven ende na dit leven vele mere in dander werelt. Niemen en voert enich goet voir hem alse hy sterft ende God sprect: Geeft mijn goet my selven; dats te wetene den ghenen dies niet en hebben, ende ic saelt u gheven in dandere werelt tweevout.</p>
</div>
<div type="subchapter"><head type="subchapter">170 Die coninc vraecht: Sal hem een arm mensche altoes nederen vor den riken?</head>
<p>Sidrac antwort den coninc: Die arme man, eest dat hy gaet metten ghenen die beter sijn dan hy op enen wech, hy sal gedoghen dat de betere dan hy vore hem gae ende hy dair na, al eest sake datti oec <pb n="122"/> groot zij. Ende also ghelike daermen sit sal hy gedogen dat de betere vore sitte ende hy selve in die nederste stede, want hy en sal hem selven niet hoghe setten. Want een ander die mere ware mochte seggen: Stant op, dy en behoert hier niet te sittene. Maer waert dat sy beide quamen in ene battaelgie daer een volc strede iegen een ander, daer sal hem de arme man vore setten ende worpen vor alle dandere ende vromelijc vechten ende hem bescudden alse een goet man ende en saelt omme niemen laten, die soe goet es, hy en sal dair hem selven vore setten soe wie anders hem vore sette.</p>
</div>
<div type="subchapter"><head type="subchapter">171 Die coninc vraecht: Eest sonde datmen eet alle dinc?</head>
<p>Sidrac antwort: God mits siere ontfermicheit ende siere mogentheit maecte alle dinc om den mensche ende dat de mensche soude sijn here in eerterike alsoe God es in hemelrike, van drinckene, van etene, <milestone unit="fol" n="63v"/> van ghebiedene ende van aerbeidene alle creatueren omme hem te dienene ende tes menschen dienste te stane. Ende omme die groote gifte ende voirdeel dat onse here ons ghegeven heeft ende oec mogentheit boven alle dinghe. soe hebben wy macht te doodene ende tetene alle creatueren; ende soe wat wy dooden ende eten met goeder herten ende met goeder meininghen dats ons goet ende gave. Ende waert dat wy aten die edelste beeste vander werelt die men pleecht tetene oft dat edelste broot, ofte den edelsten wijn droncken ende die goede maeltijt ons lage opt therte ende wiere niet en aten met goeder herten, (ende) wet dat ons die maeltijt en ware goet no gave no nuttelijc. Want soe wat de mensche eet met goeder herten ende met goeden wille, dats hem gave ende nuttelijc. Ende wat een mensche eet ieghen sijn herte ende iegen sinen wille dat en es hem niet goet no gave no oirboirlijc.</p>
</div>
<div type="subchapter"><head type="subchapter">172 Die coninc vraecht: Salmen altoes grueten die liede?</head>
<p>Sidrac antwort: Neent niet, men sal altoes die liede niet grueten, want bestu in dine herberge onder dine mayseniede ochte onder dine vrienden, du en soutse maer ij werf grueten [des daghes], dats smergens ende savons; ende dattu dan mere does soe doestu iegen recht ende ieghen redene ende te swaernessen dijns selfs ende diere vriende, die dy antwerden moeten. Ende eest dattu ontmoets dinen vrint in enen weghe, du soutene groeten een werf sdaechs ende dat saluut sal sijn na den tijt ende uren van den daghe ende vander nacht. Ende wet, die ghene die tierst gruet, heeft die ere vanden grueten ende alsoe dy dijn vrint ofte I ander gruet soe soutu hem antwerden hoveschelijc ende goedertierlijc, want die groete es loen voer Gode. <pb n="123"/> Daer omme salmen hoveschelijc grueten ende oetmoedelijc antwerden soe wie dat hy zij.</p>
</div>
<div type="subchapter"><head type="subchapter">173 Die coninc vraecht: Wien sal die mensche meer minnen oft sijn wijf oft sijn kint?</head>
<p>Sidrac antwort: Een man sal minnen sijn goede wijf voer enich ander dinc naest sinen sceppere ende hem selven, want hy ende sijn wijf sijn een dinc, alsoe alse God met siere mogentheit maecte Adame ende Yeven een, ende geboot hem dat sy twee souden I sijn ende dat deen machtich ware <milestone unit="fol" n="64r"/> alse dander. Want God mochte Yeven hebben ghemaect van Adaems voeten haddi ghewilt ende soe hadde sy gheweest onder die voete; ende hy hadse oec ghemaect van sinen hovede haddi ghewilt, soe soude sy hebben gheweest boven Adams hovede. Maer hy woude dat sy tween waren een, daer omme maectise van Adams rechte side, omdat sy sijn soude sine ghesellinne van allen dingen ende datti soude sijn here ende sy vrouwe ende dat de werelt menichvoldeghen soude by hare. Ende hier omme seggen wy dat de man minnen sal sijn wijf, naest sinen sceppere ende hem selven, boven al dat in die werelt es; ende alse dwijf den man, want eest dattu verlies dijn goede wijf soe verliestu dy selven ende dijn ere ende dijn raste ende dijn salicheit; want du ander wijf hebben en moges dan ene in dinen levene. Maer tien tide dat de Goids sone comen [sal], soe selen die ghene die de wet berechten selen, oirdinieren omme des quaets couts vleesch wille, eest dat eens mans wijf sterft datti nemen sal mogen een ander wijf. Ende eest dat sine kindere sterven datti nuwe kindere [moghe] winnen an dander wijf metter (dander) gracien Goids.</p>
</div>
<div type="subchapter"><head type="subchapter">174 Die coninc vraecht: Ofte mijn vader ofte mijn moeder niet en hadden gheweest, hoe soudic dan hebben gheboren gheworden op eerterike.</head>
<p>Sidrac antwort den coninc: Van dier tijt dat ghebod Gods ierst ghedaen was doen hy hemel ende eerde maecte, soe waerstu geboren in Goids weten ende soe moestu emmer gheboren werden. Want eer God maecte [die werelt] soe wiste [hy] tgetal vanden menschen die hy maken soude in de werelt ende wie sy sijn souden die gheboren souden werden in die werelt, ende hare spreken, hare daden, hare namen, haer doot, haer verlies ende hare salicheit; ende alsoe van beesten, van vogelen ende van visschen. Ende en haddi al dit niet gheweten soe en haddi gheen God gheweest ende sine ontfermicheit <pb n="124"/> ende sine mogentheit wisten wel dattu souts geboren sijn; [ende nadien dattu emmer souts geboren sijn,] al en hadde dijn vader noch dijn moeder niet gheweest, du souts geboren sijn worden van enen anderen vader ende moeder.</p>
</div>
<div type="subchapter"><head type="subchapter">175 Die coninc vraecht: Alle die wive sijn sy van ere manieren ende van ere natueren?</head>
<p>Sidrac antwort den coninc: Alle die wive sijn van enen dinghe ende sy sijn eens binnen live ende buten live. Maer somme sijn sy van sterker complexien dan some: maer vanden leden die men sien mach ende oec binnen den live soe eest al een. Ende oec sijn sy al eens van dien datten <reg orig="man|nen">mannen</reg> <milestone unit="fol" n="64v"/> toe behoert te doene met hen ende dat es al ghelijc van sconen ende van leleken. Alsoe ghelijc alse eyere, die van menegerande verwen sijn deen wit dander bruin, dat derde bleec; nochtan sijn sy van enen smake ende aldus sijn de swerte wive ende die witte van enen smake. Mair van haren wille ende van haren sprekene ende van haren werken en sijn sy niet alleleens, want dene sijn betere dan dandere. Ende alsoe eest van allen dingen, maer men vint lieden dien dunct dat een wijf soetere es dan een andere. Ende dat compt by drien dingen: ierstwerf vander scoenheit swijfs, want sy ghenoecht hem bat dan ene leleke. Dander alse een wijf wel ghecleet es ende ghesiert, die behaecht bat enen man dan die ghene die onreinlijc gecleet es ende lelijc es. Dat derde gaet boven den tween anderen; dats alse [een man] een wijf mint met herten ende van wille, soe heefti dan mere ghenoechten met hare dan met eneger andre ende aldus doen de wive metten mannen.</p>
</div>
<div type="subchapter"><head type="subchapter">176 Die coninc vraecht: Oft de mensche weet ontrouwe van sijns vrients wive [ofte van sijns vrients maysenieden] sal hijt segghen dien vrient?</head>
<p>Sidrac antwort: Eest dat dijns vrients wijf ofte sine mayseniede hem ontrouwe oft quaet doen ende die vrient by hare quaetheit scande nemt ende du die waerheit vernemen cons, dat soutu hem ghetrouwelijc doen te wetene, daer omme, dat hire hem vorehoeden sal van sire scanden ende van sire scaden. Want hy mach er selken raet toe setten dat sijn oerboer ende sine ere sijn sal. Ende eest dattu hem des niet en laet weten, hy mach in groote scanden comen ende tsijn verliesen dorperlijc ende by deser redenen soutu hem dat laten weten ende al dese gelike van sire mayseniede.</p>
</div>
<div type="subchapter"><head type="subchapter">177 Die coninc vraecht: Alse een mensche eneghe dingen doen sal, sal hy hem haesten ofte niet haesten?</head>
<pb n="125"/><p> Sidrac antwort den coninc: Alse du doen souts enege dinc die goet sijn ghedaen, doestu dat haestelike du does wel ende daer mede en soutu niet beiden; ende alse du sout doen enich quaet ende haestidi du does quaet; ende alstuut dan gedaen heves, saelt dy berouwen. Ende waert dattu dy niet en hads ghehaest [soe sterc] in dinen quaden wille dat quaet te doene, die quade wille hadde overleden dat quaet te doene ende dijn herte hadde vercoelt <milestone unit="fol" n="65r"/> ende soe soutu vele mere bliscap hebben dan oftu dinen wille hads ghedaen. Ende hier omme en sal hem die mensche niet te zere haesten van quaet te doene.</p>
</div>
<div type="subchapter"><head type="subchapter">178 Die coninc vraecht: Salmen minnen alle die liede?</head>
<p>Sidrac antwort: Gheestelijc salmen minnen alle die liede. Ende men sal bidden voer die ghene die onghelovich sijn, datse God bekere te sinen gelove. Lichamelijc den ghenen die u mint die mint weder. Ende waer ghi compt over uwen vrint dien ghi mint met goeder getrouweger herten, ghi sijt hem willecome ende hy doet u ere ende hulpt u na sine macht ende dien man sidi wel sculdich te houdene over uwen vrint ende lieve te doene ende sine vrientscap te houdene. Ende waer ghi compt over den ghenen die u haet, hy sal u iegen sijn ende letten ende sochti hem iet ane hine daets niet. Ende al toent hy u goet gelaet dat ware om u bedriegenesse ende om u bedervenesse; ende dusdane liede en salmen niet minnen maer haten ende van hem salmen verren soe men meest mach.</p>
</div>
<div type="subchapter"><head type="subchapter">179 Die coninc vraecht: Alle lieden sijn sy alleleens?</head>
<p>Sidrac antwort den coninc: Ja sy van ghebornessen ende van sterven in dese werelt. Maer niet van leden no van rijcheden no van armoeden, no van herten no van ghepense. Want het sijn ghenoech liede in de werelt die min lede hebben dan wy [ende van anderen manieren sijn dan wy] ende rikere ende armere [ende] mechtiger deen dan dandere, deen doet goet ende dander quaet; in desen en eest niet (dan) al ghemene. Maer in de gheboerte ende inde doot eest al ghemene. Alse die ghewareghe prophete comen sal inde maget ende sterven sal aen dat cruce om te livereerne Adame ende sine vriende uter hellen ende alse hise dan heeft telivereert, soe sal hy hem seggen met sinen ghebenediden monde ende spreken herde [claerlike]: die in die helle bliven van voert, dat sy nemmermeer daer ute en comen. Ende al de werelt sal te gaen ende sine woirde en selen niet verandert werden no verwisselt. Ende daer omme en selen sy niet alle sijn ghemene die van dere werelt sceden; want <pb n="126"/> die ene selen comen in die bliscap die nemmermeer en te gaet ende die andere selen werden ghepijnt int fier daer groote pine es ende demsterheit die nemmermeer inde hebben en sal.</p>
</div>
<div type="subchapter"><head type="subchapter">180 Die coninc vraecht: Doet men ere in dander werelt alsoe wel den armen alse den riken?</head>
<p><milestone unit="fol" n="65v"/> Sidrac antwort den coninc: In der waerheit seggic u dat datmen vele [mere] eren doet in dander werelt den riken ende vele mere hoecheden dan in dese werelt; ende scaemten ende scanden salmen meer doen den armen dan men hier doet. Maer dit en sal niet sijn voer dat comen es die Goids sone. Alse dan die rike vart in dander werelt, soe selen dingele Goids comen iegen hem met grooter bliscapen ende met grooter feesten ende selen hem doen groote ere ende selen hem dienen ende settene in die ewelike setele ende selen seggen aldus: Dese bliscap ende dese ere doen wy [u] omme die rijcheit die ghi hadt in dander werelt, ende der daet dat ghi sculdich waert te doene. Ende donsaleghe arme alsi sterven soe vlien dingele van hem om darmoede ende omme die vulicheit van hem ende en connen niet verdraghen den stanc. Dan soe selen comen de duvele ende selense gripen ende selen hem doen groote scande ende smade ende selense voeren met hem in hare gheselscap int vier vander hellen. Nu moegdi merken wat de arme doet ende wat de rike doet ende hoet met hem lieden staet. Ende en es nieman in de werelt hy en mach rijc sijn ofte arme wil hy. Ende eest datti die rijcheit laet ende aennempt dairmoede, soe verliest hy die groote ere die hem dingele doen souden ende sal moeten dogen die groote scande onder die duvele inder hellen alse een quaet valsch. Ende [dat en] darf men niemen tien dan hem selven, die emmer arme wesen woude. Want dese rijcheit es elc sculdich te hebbene in dese werelt ende te latene ende te vertiene dese armheit. Wet dat dese rijcheit niet en es tgoet van deser werelt; die mensche die rijc es in dese werelt dats hy die doet dat goede ende laet dat quade die es rijc van allen goede. De arme es die doet dat quade ende laet dat goede. Want hy es arm van weldaden ende van alre doget ende vol van vulheden ende van sonden. Ende die wel doet hy sal wel vinden; die ghene die wel doet in dese werelt hy sal wel hebben in dander werelt op dat hy liet tquade ende dede tgoede. Ende die ghene die tquade doet in dese werelt sal tquade vinden in dander werelt ende jammerheit die nemmermeer inde hebben en sal. Daer omme seggen wy dat ghene dinc rijcheit <pb n="127"/> heten en sal dan doget ende wel doen, want rijcheit van deser werelt hebben wy <milestone unit="fol" n="66r"/> onlanghe ende die moeten wy emmer hier laten. Maer rijcheit van doegden ende wel doen die blijft met ons sonder inde in de vroude des ewics hemelrijcx.</p>
</div>
<div type="subchapter"><head type="subchapter">181 Die coninc vraecht: Sal de vader in dander werelt dragen de bordene vanden kinde oft tkint die bordene sijns vaders?</head>
<p>Sidrac antwort: Neen hy niet, die vader en mach niet dragen die boirdene sijns kints noch tkint die bordene sijns vaders in dander werelt. Maer wet dat wel: en es soe gherecht mensche in dese werelt hij en moet liden doer eneghe gloet van viere eer hy comt in den hemel, omme die sonden die Adam dede iegen tgebot Goids. Maer die quade sal sine bordene allene dragen alsoe hy die sonde heeft gedaen. Maer siet die vader dat sijn kint quaet doet ende hine castien mochte ende niene castijt, [wet datti sere mesdoet daerane dat hine niet en castijt] noch en vermaent dat hijs afstae, alsoe hijt wel gedoen mach; maer wet dat de vader engheen deel en heeft an die sonden die tkint doet buten sinen wille. Maer daer inne sondicht hy herde zere, dat hire sijn kint niet af en [keret noch en] castijt alse hijt doen mach ende can. Maer die sonde vanden enen en mach niet comen ten anderen, maer dene mach sondegen inden anderen ende alsoe wel es tkint sculdich te castiene den vader alse hy mesdoet alse hem ernstelijc des te vermanene, eest dat hijt gedoen can ende vermach ende hine quaet siet doen.</p>
</div>
<div type="subchapter"><head type="subchapter">182 Die coninc vraecht: Die ghene die dooden die lieden, ontfaen sy in hem die sonden desgeens dien sy doot slaen?</head>
<p>Sidrac antwort: Wet voir waer neen hy niet, inde selve voerme die ic u seide hier vore, want die sonde vanden enen en mach niet comen op den anderen, al eest dat deen doet den anderen te rechte oft tonrechte. Niemen en mach dooden den anderen omme enich quaet datti doet en sy mits der herien des lants, die heeft macht van Gode vonnesse ende gherechticheit te doene in eerterike. Ende die daer ghedoot wert om sine mesdaet oft sonder mesdaet, hy sal werden ghedoemt na sine mesdaet datti verdient heeft. Ende des en sal een twint niet gaen op den ghenen diene doot. Maer alsoe vele mochte wel ghescien, dat hem omme die pine ende omme die bitter doot enege sonde ghequijt mochte werden; maer die gene diene doot en mach van des anders sonde niet ontfaen. Mair in hem wast die sonde vander mort ofte van mere in alsoe vele als hire doot; ende aldus <pb n="128"/> es elc <milestone unit="fol" n="66v"/> gedoemt in dander werelt van sijns selfs sonden ende niet vore anders menschen sonden.</p>
</div>
<div type="subchapter"><head type="subchapter">183 Die coninc vraecht: Welc es mere dogen soe datmen siet soe datmen hoert?</head>
<p>Sidrac antwort den coninc: Die dinc die men siet daer es al twivel af gedaen ende dat dogen es iegenwordich ende en mach niet sijn geborgen; ende sy hebben dat dogen ende die pine des dogens int herte ende in de ogen. Die ghene die een dinc hoert, hy mach doch hebben hope ende toeverlaet dat die dinc alsoe niet en es ende peinsen: Het mach alsoe wel logene sijn alse waerheit. Ende daer [omme] en wenen die ogen niet, omme dat sy dat doghen niet en sagen ende niet wel en weten oft die dinc alsoe es. Alle die lede vanden lichame dienen der herten ende therte es here boven hem allen; ende eest dat therte gheloeft dat quaet gedaen heeft ende ghesciet es soe hevet rouwe, maar niet alsoe zere alse oft de ogen hadden gesien. Ende daer omme eest mere dogen dat men siet [dan dat men hoert], want [die ghene die een dinc siet] hine twivelt niet; ende dat sien es lichamelijc ende die ghene die hoert ende niet en siet dats gheestelijc dinc, alse die natuere vanden winde diemen gevoelt ende niet en siet.</p>
</div>
<div type="subchapter"><head type="subchapter">184 Die coninc vraecht: Sijn liede in de werelt die lieden eten?</head>
<p>Sidrac antwort: Het sijn liede ghenoech in die werelt die ander liede eten scandelijc ende valschelijc ende ongetrouwelijc. En verstaet niet dat sy eten der liede vleesch; die den anderen nemen thare tonrechte die eten haer vleesch. Want sy nemen hem hare goet, dat sy gewonnen hebben metten arbeide ende metten sweete hars vleesch [ende] daer sy haren lichame met voeden souden ende onthouden dien tijt dien sy sijn souden in die werelt Het es ene andere maniere van lieden tetene, want die ghene die quaet spreken vanden lieden ende diese te scanden ende te lachter bringen onder ander liede met haren quaden tongen, die doen alsoe groot quaet oft sy aten haer vleesch; ende die ghene die de liede dooden omme thaers wille, hem waer beter dat sy aten haer vleesch. Aldus eet deen mensche den anderen.</p>
</div>
<div type="subchapter"><head type="subchapter">185 Die coninc vraecht: Wie es quadere oft die mordenare oft die dief?</head>
<p>Sidrac antwort: Van desen tween en es geen goet maer deen es arger dan dandere; dats te wetene de mordenare es arger dan die <pb n="129"/> dief. Want die mordenare hy ontmaect die vorme die God heeft ghemaect mits siere genaden <milestone unit="fol" n="67r"/> na sijns selfs gelike. Ende wet dat de diefte oec es groote sonde, want men neemt ende steelt deen den anderen datti met arbeide gewonnen heeft ende brincten in aermoeden ende in sorgen ende dat es groote sonde, want dair af comen morde ende dieften. [Barate es oec groote sonde], want mits barate soe moert men ende steelt. Met barate heeft deen den anderen dicke bedrogen ende vele goeds doen laten ende vele quaets doen doen ende gaen in scaden ende in scanden; ende vele liede sijn ghevallen met barate ende noch vallen selen ende al quaet comter af. Ende daer omme sal hem elc meer hoeden van barate dan [van morden ofte] van dieften. Noch es een ander sonde ende lachter die gaet boven dese drie sonden ende die zere es iegen tgebot Goids. Dat es sodometrie, dat sijn die ghene die liggen met wiven in anderen manieren dan sy souden; dat sijn die ghene die God haet ende die ghetormint ende gepijnt selen werden inde pine der hellen. Want alse selke dinc gevalt soe eest wonder datse die blixeme vanden hemele niet en verbrant in diere uren ende dat de stede ende deerde niet en clieft ende sire in versincken, want dingele vanden hemele beven alse die dinc gevalt van anxte dat God scinden sal al de werelt. Maer God omme sine ontfermicheit die (versteet ende bekeert ende) beit, omme dat sy keren selen van dien sonden ende van anderen sonden ende weder comen ten rechten gelove ende ten gebode Goids.</p>
</div>
<div type="subchapter"><head type="subchapter">186 Die coninc vraecht: Die ontfermhertege God vergeefti alle die sonden die de mensche doet?</head>
<p>Sidrac antwort: Alle die dropele vander zee ende al tlant van eerterike ende alle de loveren vanden bomen ende alle die sterren vanden hemele ende alle de haren van beesten ende vanden lieden ende alle waren in ere sommen, nochtan en waren sy niet dat tiendendeel vanden tiendendele der ontfermherticheit Goids allen den ghenen diese soeken ende diese verdienen. Al hadde een mensche ghedoot sinen vader, sijn moeder ende sijn kint (ende M.) ende dusent menschen dair toe ende gelegen met hem allen ende hy bekeerde ende hem bedachte van allen mesdoene met goeder herten ende hy hem hoede dan voert van quaet doene, God sout hem al vergeven ende soudene houden voer sine. Ende die ghene die hem niet bekeren en willen te Gode, en gheen menschen herte mochte pensen <pb n="130"/> die groote pine die hy hebben sal in dander werelt. Ende in den tiden dat volc sal sijn des Goids soens, die <milestone unit="fol" n="67v"/> sonderen die dan telivereert willen sijn van haren sonden, sy selen belien haer sonden met rouwen van herten ende met reinder consciencien ende met hope van genaden voer die ghene die de wet houden selen ende goeverneren, ende Gode geloven selen dat sy ten sonden nemmermeer keren en selen. Ende die in desen wech sterven selen, selen seker sijn des levens dat ewelijc dueren sal. Want hare sonden selen af gedwegen sijn alsoe alse dwater dwaet ende reint de voete.</p>
</div>
<div type="subchapter"><head type="subchapter">187 Die coninc vraecht: Waer omme aerbeit die mensche in dese werelt?</head>
<p>Sidrac antwort: Om twee saken: dene van tonthoudene den lichame van dat sine nootdorft es, dander omme dat den lichame mach hebben cracht ende macht omme te dienene sinen sceppere om die ziele. Want die ziele en mach niet goets hebben [het] en come vander verdienten sijns lichamen. Hier omme aerbeiden die wise die wel leven willen. Die dwase die onnuttelijc leven ende aerbeiden omme haer lijfnere ende omme te latene na hare doot haren kinderen ende haren vrienden, wet dat sy riselijc aerbeiden, want dat en mach sonder sonde niet sijn. Want men sal doen alse die miere die arbeit inden somere omme haer lijf tontdragene inden winter. Alsoe salmen in dese werelt arbeiden omme [tonthoudene den lichame ende] te hulpene der zielen met aelmoesenen ende met caritaten die men doen sal ane die arme ende ane die gene dijs bedorven; ende na sine macht oec hulpen den sinen, eest dat sijs behoeven. Men sal niet seggen: Ic sal dat goet laten mine kinderen. Eest dat dine kindere goet sijn ende van goeden wille sijn, sy selen winnen alse du daets. Ende hevestu iet met te hulpene der zielen soe hulp hare, dat sal dy [vele] betere sijn dant bleve dinen magen. Die caritate die du does van herten met dinen handen sal dy betere sijn dan dat C. kindere doer dy doen souden. Want alse du does ene caritate in dinen levene dat geefstu Gode voer dine ziele ende dat es te hant geoffert voer Gode alsoe saen alset de arme ontfaen heeft. Ende en es gheen soe clenen dinc datmen ghevet omme Gode en es alsoe saen gheoffert voer Gode met grooten love ende met eren. Ende dattu laets na dy, dat en doestu willens niet dune weetster anders wat toe doen, du en connes voer dy niet ghevoren maer du moets hier laten. Eest dattu does enege weldaet du winster ane twee dinghe: dene es dattu kins <pb n="131"/> dattu omme die clene aelmoesene vinden sult dat groote goet in dander werelt, dander es dat groote goet ende die <milestone unit="fol" n="68r"/> groote beden die voer Gode gedaen werden omme die aelmoesene voer dy. Ende daer omme en sal niemen omme kindere no mage noch omme sijns selfs lichame verliesen sine ziele. Want wiste die mensche in dese werelt wat es tverlies (in dese werelt wat es tverlies) der zielen hy en soudse willen verliesen omme Cm kindere, haddise ende mocht sijn. Een mensche mach wel verliesen sinen lichame omme sinen vrint ende omme sine kindere ende omme sine trouwe ende die dat doen sy doent omme hare ziele te quitene ende te behoudene. Want die lichame die quijt die ziele; ende die ziele es vele edelre dan de lichame. Die ziele es dat edelste dinc dat es naest Gode; daer omme en salmen die ziele niet verliesen en sy omme beter dinc ende weerder dan sy es. Ende want sy dan es soe edel ende soe goet, soe salmense wel hoeden ende wachten iegen den lichame ende iegen alle dingen die sijn mogen. Doen die diluvie quam inde werelt soe vloen alle die liede hier ende daer ende alse dwater groot wert, setten sy hare kindere op hare hovede omme dat sy niet verdrincken en souden; ende alse dwater soe verre wies dat het quam te hare kelen soe namen sy hare kindere, die sy vore op haer hoeft geset hadden omme die vrese vander doot, ende leidense onder hare voeten om hem te hogene boven dwater. Alse de mensche dus ontsiet tverlies van den lichame dat niet en es, soe salmen mere ontsien tverlies vander zielen dat beter es dan alle die werelt.</p>
</div>
<div type="subchapter"><head type="subchapter">188 Die coninc vraecht: Welc es die donckerste ende die bedecste dinc diemen vint?</head>
<p>Sidrac antwort: De mensche es de donckerste dinc die es, want die quade maken scoen gelaet van buten ende binnen hebben sy quaetheit bedect; ende men waent dat sy goet sijn omme haer scoen gelaet dat sy toenen [van buten]. Ende lichtelijc mach men nochtan bekinnen die liede die wandelinge hebben tsamen, want die goede en begheren niet dat eens anders [es], maer sy geven ende gelden geerne dat sy sculdich sijn. Die quade begeren altoes dat eens anders es ende gripen ende trecken emmer na hem ende en willen niet gelden dat sy sculdich sijn, maer altoes pensen om hebben ende om winnen ende die liede te tasseerne om thare. Ende daer ane machmen merken die goede ende die quade die herde doncker sijn.</p>
<pb n="132"/></div>
<div type="subchapter"><head type="subchapter">189 Die coninc vraecht: Tgoet ende <milestone unit="fol" n="68v"/> quaet dat de mensche doet in dese werelt weder comet van Gode ofte van hem selven?</head>
<p>Sidrac antwort: In der waerheit seggic u dat God noit quaet en pensde, maer alle gracie ende glorie vloyede ute hem; noch herte van menschen ne mochte pensen die goede die sijn in hem. Want hy maecte hemel ende eerde ende die zee, sonne ende mane ende de sterren ende alle dingen die sijn ende dat dedi al van caritaten ende van goedertierenheden. Ende hy en dede noit quaet ende hy wilt dat de mensche doe al goet, datti om dat goet hebbe sine glorie ende omme dat quaet die pine vander hellen. Ende hadde God ghemaect den mensche datti niet en hadde mogen sonde doen, dat haddi wel gedaen haddi ghewilt, maer soe haddi ghedaen onrecht den duvel, dien hy omme een ghepens allene stiet vanden hemele; ende soe en hadde de mensche by hem selven niet verdient die glorie. Want tgoet datti gedaen hadde en ware van hem niet comen maer van Gode ende soe hadde dat goet weder gekeert in Gode danent quam. Maer de mensche sal wel doen sijns selfs dancx ende sijns willen ende tquade haten, want God heeft den mensche ghegeven [sin] te bekinnene deen ende dandere alsoe datti met sinen arbeide ende met sinen eygenen wille winnen mach de glorie inden hemel ende sijn onder dingele. Want die ingele en sijn maer geeste allene, maer de mensche sal sijn lichame ende geest. Die lichame die gevoelt die weelde ende die bliscap ende oec tfernoy vander werelt ende ander lichamelike dingen. Die mensce sal sijn vrome ende cundich om te winnene die glorie die ewelijc dueren sal met sinen arbeide in de stede daermen raste ende bliscap hebben soude, waer by datti weerdich sy der verdienten der eweliker glorien; want die lichame sal aerbeiden omme der zielen raste. Ende daeromme die laet dat quade ende doet dat goede by sijns selfs wille, en es niet sonder redene datti heeft die glorie Goids, want hy verdientse. Ende waert dat die ziele voere metten sonden inden hemele, soe ware die lichame edelre ende meerdere dan de ziele es. Ende waert dat die lichame in den hemel voere metter zielen ende hy de ghenuchte vander werelt hadde ghehadt, dat en ware ghene redene. Ende hadt God oec alsoe ghemaect dat de ziele inden hemele hadde gheweest altoes metter glorien ende die lichame altoes eerde bleven ware, soe en hadde gheen noot <milestone unit="fol" n="69r"/> gheweest datti eerterike hadde ghemaect van eerden, maer datti die ziele hadde ghemaect allene ende gheset in hemelrike ende sy dan [gheweest hadde een inghel ende die werelt dan <pb n="133"/> niet] gheweest en hadde. Want die werelt en was nergen omme ghemaect dan omme der zielen wille, des en woude God niet doen, maer hy woude alle dinc doen na recht ende na redene. Want hy woude dat de lichame ende die ziele beide waren ende dat sy tsamen ghetrouwelyc waren alse brudegoem ende bruut ende dat sy souden elc anderen reinlijc ende salichlijc berechten omme Gode te danckene ende te aenbedene ende te menichfuldegene die gheslachten omme te vulne die stoele daer dingele uut geworpen waren omme hare hoverde. Ende daer omme gaf hy den mensche sin te verstane datti den duvel verstiet vanden hemele omme sinen overmoet ende [dat] die menscen clemmen [souden] inden hemele mits hare weldaet ende hebben die glorie daer sy ute ghevallen sijn omme hare sonden, de duvele. Soe sal de mensce dan doen dat goede omme dat goet te hebbene ende wy selen laten dat quade te doene, dat wy niet geworpen en werden [in dafgront] int geselscap des heren der quaetheden, die ierstwerf die quaetheit begonste, dat was de duvele. Ende wy selen doen tgoede omme te sine int gheselscap dies heren alles goets dat es God. Ende God wiste wel dat de mensche vallen soude ende sonde doen; ende dat dedi omme gherechticheit ende omme dijs, datti verdienen soude datti weerdich ware Goids loens. Daer omme verleenden God sin ende verstannesse datti goet soude mogen doen ute sinen wille. Ende dat waest dat wi voir seiden [dat God wel hadde ghemaect den mensche] datti niet en hadde mogen sonde doen; maer datti woude dat die ghene die haren wille setten inden duvel ende int quade ende den wille ons heren lieten, dat sy die verdiente hebben van haren sonden.</p>
</div>
<div type="subchapter"><head type="subchapter">190 Die coninc vraecht: Waer bercht hem die nacht des dages ende de dag des nachts?</head>
<p>Sidrac antwort den coninc: Die werelt was al doncker ende dwater ende die heyleghe gheest was een claerheit op dwater ende alsoe God woude, soe waest dach alsoe wy dagelijcx sien. Ende hy maecte die sonne ende die mane ende die sterren ende ander dingen die sijn ende hy ordineerde dat firmament ront ende sinen loep al omme die werelt, alsoe alse die claerheit vander sonnen verlicht [al die werelt]. Want alsoe gelijc alse wy hebben die claerheit vander sonnen alle dage ende snacs vander manen ende vanden sterren, alsoe gelijc hebbense ander liede boven hem in anderen lande, dat <milestone unit="fol" n="69v"/> hem niet faelgieren en mach. Alse die dach faelgiert an ons soe lichti anderen lieden in die werelt ende alse hem die donckerheit vergaet soe comt sy tote <pb n="134"/> ons, want dat firmament en fineert niet van omme gane al de werelt ende [dat compt] bider rontheit vander werelt. Het sijn ander liede inde werelt onder ons ende gaen met haren voeten iegen onse voete ende sy hebben die claerheit vander sonnen, vander manen ende vanden sterren ende sy gaen op de eerde gelijc ons ende ackeren ende graven ende aerbeiden; ende hem dunct alsoe wel alse ons dat sy boven ons sijn ende dit es al bider rontheit vander werelt.</p>
</div>
<div type="subchapter"><head type="subchapter">191 Die coninc vraecht: Hoe houden hem daer boven die sonne ende die mane?</head>
<p>Sidrac antwort den coninc: De planeten sijn vanden firmamente ende dat firmament es van hem ende alle houden sy hem te gadere. Ende alsoe alse hem die noten houden aen den boem vast ende sterc alsoe houden sy hem te samen ende alsoe comt deen vanden anderen ende in deser manieren houden hem met crachte de planeten aenden hemele. Ende en verstaet niet dat alle die planeten ende die sterren sijn aen een firmament maer sijn aen iij firmamente, deen hoger dan dandere, want alse dat hoge firmament keert sinen keer soe keert dat nedere twee kere. Ende daer omme schijnt dicke dat die sterren gaen deen iegen dandere aenden hemele, ende die ons clene duncken sijn grootere vele dan die ons meere duncken, ende daer omme scinen sy clene omme dat sy sijn in hogeren firmamente.</p>
</div>
<div type="subchapter"><head type="subchapter">192 Die coninc vraecht: Alle die sterren sijn sy int firmament?</head>
<p>Sidrac antwort: Alle keren sy metten firmamente sonder ene die heet die leitsterre, Die gheleit die liede in die zee ende op dlant ende sy es ghestaen in dat firmament alst keert, alse dat iser dat [midden] inden molensteen es ende den steen omme keert. Dese planete es vele hogere dan enich vanden anderen ende omme hare hoecheit soe schijnt sy clene, maer int keren vanden firmamente soe hoget sy ene werven int jaer ene palme hoghe ende in dien tiden dat sy hare dus verwandelt soe moeten hem die scepliede hoeden dat sy niet en verderven ende dat sy [den wech] (dan) niet en verliesen. Ende die verrisenesse die maer een palme en schijnt met ons, dat sijn an tfirmament wel M. milen.</p>
</div>
<div type="subchapter"><head type="subchapter">193 Die coninc vraecht: Sal altoes orloge sijn in die werelt?</head>
<p>Sidrac <milestone unit="fol" n="70r"/> antwort: Orloghe sal altoes sijn inde werelt ende nemmermeer en salt peis sijn maer altoes orloghe groot oft clene. Ende ofte de werelt hadde altoes peys soe en waer sy ghene werelt maer sy ware een paradijs ofte een hemelrike. want in hemelrike es altoes peys. Ende omme dat de werelt werelt es daer omme en <pb n="135"/> sal haer nemmermeer orloge ghebreken. Ende twee manieren sijn van orlogene: deen es geestelijc, dats omme den quaden gheest die altoes orloecht die goede menschen om te bedriegene ende te ledene in sonden, Dander orloge dats lichamelijc, dats te wetene deen iegen den anderen ende dat sal altoes sijn toten inde vander werelt ende altoes gheweest heeft.</p>
</div>
<div type="subchapter"><head type="subchapter">194 Die coninc vraecht: Waer omme seitmen dat die werelt niet en es?</head>
<p>Sidrac antwort: Daeromme dat sy niet en es, want alle dingen die niet altoes duerende en sijn, die en sijn niet ende daer omme seggen wy dat die werelt niet en es ende datmen hare niet en sal getrouwen no geloven. Want het sijn alle dingen van nieute ende sijn sy heden, sy en sijn morgen niet ofte op enen anderen dach. Ende die mensche moet emmer henen sceden ende varen daer hy ewelijc bliven sal sonder inde. Want God met siere mogentheit maecte van dere werelt den wech ter andere werelt, want niemen en mach in dander werelt en sy mits deser werelt [ende hy en verdiene in deser werelt] datti come in dandere. Ende daer omme heet die werelt niet, want hoe lange dat yemen beit in dese werelt niemen en macher in bliven, [maer al datter in comt dat moetse rumen].</p>
</div>
<div type="subchapter"><head type="subchapter">195 Die coninc vraecht: Stoert hem God iet om doode die de mensche sterven, [eest galinge oft anders oft om dingen die gescien mogen]?</head>
<p>Sidrac antwort den coninc: Neen hy niet een twint, want in hem en mach gheen storen no gramscap comen maer altoes bliscap; want ware al de werelt afgront ende alle die liede doot, in Gode en soude des gene gramscap sijn noch beswaernesse, want die werelt en mochte werden afgront noch die liede en mochten niet sterven en ware met sinen wille. Niet mere en sout Gode verwegen dat die werelt een afgront es ende die liede doot waren dan ons verwegen soude dat wy verbranden ere mieren ey die ons groot vernoy gedaen hadde. Want dat wijt verberret hadden dat ware comen ute onsen wille ende omme dat sy ons quaet hadden gedaen; ende daer omme en soude ons niet verwegen van haren arge. Aldus eest van Gode. Doe God die werelt destruweerde metter diluvien ende alle menscen gedestruweert worden om hare <milestone unit="fol" n="70v"/> sonden die sy iegen Goids wille hadden gedaen, hy bleef alsoe goet ende alsoe blide doen hise destruweerde alse hy te voren was doen hijt al maecte. Ende alsoe goet ende also blide sal hy sijn alse hy andere liede oec destruweren <pb n="136"/> sal hier namaels die noch te comene sijn, den enen met watre den anderen met sweerden ende dandere in vele andere manieren. Ende dit sal al sijn mits haren sonden, hoe lange datter God mede beit, eest dat sy hem niet en beteren.</p>
</div>
<div type="subchapter"><head type="subchapter">196 Die coninc vraecht: Waer omme was die slaep ghemaect?</head>
<p>Sidrac antwort: Om de raste des lichamen ende der lede, want alse de lichame slaept, therte ende alle die lede rusten ende sterken van dier rasten. Alsoe alse een groot here, alse hy waect soe es alle sine mayseniede omtrint hem in sinen dienste ende alse hy slaept soe rust hare die mayseniede. Aldus eest vanden herten, die slaep ende die vaec rueren vanden herten ende gaen uten herte ten hersenen weert ende vanden hersenen inde ogen ende uten ogen voert in alle die lede. Ende dan slapen sy ende rusten ende dese slaep ende dese raste sijn om de cracht des lichamen, waer by datti sal hebben cracht te aerbeidene ende te winnene sijn noetdorste ende Gode te danckene ende te lovene sinen sceppere ende te biddene voer die ziele. Hier omme was die slaep ghemaect ende anders soe en hadde gheen nacht gheweest, want God hadde geboden dat altoes dach gheweest hadde. Ende daer omme maecti die nacht omme der rasten wille.</p>
</div>
<div type="subchapter"><head type="subchapter">197 Die coninc vraecht: Welc es die ghesontste stede van eerterike?</head>
<p>Sidrac antwort: Die ghesontste stede die es in die werelt dats daermen es sonder siecheit ende daer hem de mensche hoet van quader spisen, van heeten, van couden, van wakene ende van slapene. Want de mensche en sal in heten lande niet eten heete spise no cleeden heet no gaen, want vander ere ende vander ander hitten te samen soe machmen hebben groote siecheit ende des gelike van couden. Ende daer omme niet, ene stede es gesondere dan ene andere [ende ongesonder dan ene andere] by der redenen van hitten ende van couden ongetempert ende van winden ochte van zieken lieden, die daer sijn onder dandere. Ander stede sijn oec ongesont omme datter niemen en woent; ende waert dat men daer woende die stede soude gesont sijn. Maer soe wie ghesont wille <milestone unit="fol" n="71r"/> sijn, hy doe dat hier na volcht. Hy ete eenwerven sdaechs, hy sy met wiven eens de weke, hy late eens de maent ende neme eenwerven tsaers medicine ende die hem in dere manieren hout hy sal gesont sijn van lichamen.</p>
</div>
<div type="subchapter"><head type="subchapter">198 Die coninc vraecht: Welke liede sijn die houden die werelt ende beleiden [daer sonder sy niet sijn en mochte]?</head>
<p>Sidrac antwort den coninc: Vier manieren sijn van lieden die de <pb n="137"/> werelt houden ende beleiden. Dierste sijn die toenen ende leren die sciencien ende de leringe den lieden ende dat gelove Goids des vaders almechtics hoe sy leven souden in dese werelt. Dander maniere sijn die gene van der welker arbeide leven alle die liede dat sijn die ghene die pinen ende winnen de lande ende deerde, omme dat sy hare vrucht bringen sal daer sy ende alle die werelt by leven. Die derde maniere sijn die heerscapien die tfolc regeren ende castien van overdade alsoe dat rike ende arme seker mogen gaen ende riden inden lande. Die vierde maniere die de comenscapen maken ende die marcten houden ende die ghene die voeren die dinge der men behoeft vanden enen lande in dandere. Ende en waren dese iiij manieren die werelt en mochte niet behouden bliven.</p>
</div>
<div type="subchapter"><head type="subchapter">199 Die coninc vraecht: Wie es hogere oft die coninc oft tgerechte?</head>
<p>Sidrac antwort: Dat gherechte es vele hogere want dat gherechte mach iugeren den coninc met rechte ende met redenen. Ende tgerechte es coninc ende meer dan coninc, want sal de coninc hebben ere ende macht in de werelt, dat moet sijn by sinen goeden gerechte; ende hy moet sijn getrouwe ende te hem nemen heerscapien ende gebode [der wet] ende der gherechticheit. Het sal comen een prophete die seggen sal uten monde Goids: Salich selen sy sijn die doen selen gherecht vonnesse ende dat houden selen altoes.</p>
</div>
<div type="subchapter"><head type="subchapter">200 Die coninc vraecht: Mach de mensche hebben eertsche rijcheit die hy altoes met hem dragen mach over al?</head>
<p>Sidrac antwort: Men mach wel hebben rijcheit den lichame met tonthoudene overal endie niet minderen en mach ende die men (min) besegen mach altoes, dat es conste. Want de const can sijn broot met te winnene, hy en mach niet bederven waer by comt, want in allen steden vint hy sijn nootdorste ende daer omme seggen wy dat const es ene dinc die haer here met hem dragen mach [over al].</p>
</div>
<div type="subchapter"><head type="subchapter">201 Die coninc vraecht: Hoe comt dat selc stont alse een man siet een wijf dat hise te hant mint ende also dwijf den man?</head>
<p><milestone unit="fol" n="71v"/> Sidrac antwort: Alse de man siet dat wijf ende hise dan mint ende dwijf den man, dat compt hem van ongestadeger ende ydelre herten; ende die sijn van crancken sinne ende van crancker complexien. Ende van grooter ydelheit [van] herten soe onthouden sy die dwaesheit in hare herte ende die scoenheit des lichamen blijft hem in hare herte, ende dat herte es sottelijc bedacht die de rijsheit <pb n="138"/> onthout in de hersenen; ende die hersenen antwerden voert den ogen ende doen de ogen riselijc sien op de creatueren ende ontfaen een gepens met grooter ghenuechten. Ende omme de sotte ghenuechte soe mint hise; ende soe hise meer oefent soe hise meer mint ende set hemselven in groter pine ende vernoy ende sonder noot, Maer dat vroede herte dat goet ende vast es, alsi siet ene creatuere soe pensti in hem selven ende seget: Gebenedijt sy God die sceppere die alsoe sconen creatuere maect te sinen love ende te sinen dienste. Ende daer na en sal hem nemmermeer gedinken hare scoenheit clene no groot, ende eest datter hem gedinct soe en sal hire niet op achten ende daer op merren; ende aldus dwijf omme den man.</p>
</div>
<div type="subchapter"><head type="subchapter">202 Die coninc vraecht: Die doet enen quaden eet op sinen God omme X saken <milestone unit="interpolation" n="openi533" />(<hi rend="italic">(Oris:) te valschene, es hy maer een werf versworen</hi>)?<milestone unit="interpolation" n="eindi533" /></head>
<p>Sidrac antwort den coninc: Die doet enen valschen eet van sinen God hoe danich datti zij omme die X saken te valschene ende hy hem bekint datti valschelijc ghesworen heeft, wet sekerlijc datti X werven versworen es, Ende eest dat een ander dien eet consenteert ende toe bringen hulpt, wet datti alsoe wel versworen es alse de ghene die den valschen eet dede meer no min.</p>
</div>
<div type="subchapter"><head type="subchapter">203 Die coninc vraecht: Die ghene die wisen ende leren die liede in die werelt, hebben sy eneghe gracie mere in dander werelt?</head>
<p>Sidrac antwort: Die wisen ende leren dat goede den lieden in dese werelt sy selen hebben dobbele gracie van Gode in dander werelt ende mede dat doen ende oeffenen ghetrouwelike. Want het sijn twee manieren van lieden die wisen ende wegen die liede in dese werelt: dene sijn gelijc der sonnen die hare licht sprait alle die werelt dore ende sy en mindert dair nemmermeer af, maer altoes essi even [groot] in hare glorie ende dat sijn die goede liede die wisen ende leren tgoede ende dat selve doen. Ende die ghene die tgoede wisen den lieden ende tquade selve doen, die sijn gelijc der kersen die licht anderen lieden ende haer selven verbrant sy ende verteert. <milestone unit="fol" n="72r"/> Ende dit sijn die ghene die in dander werelt selen hebben die minne des duvels daer omme dat sy ghewijst hebben tgoede den lieden ende doen selve tquade. Sekerlijc dats wel recht dat sijs te wers hebben; hy slecht den ghenen die een goet dinc deilt onder die liede ende geeft elcken sijn deel ende hout selve tquaetste ende deilt dat <pb n="139"/> goede deel. Met redenen soe eest recht dat quade sijn sy, na dien datti neemt by sinen wille ende dat hijt mere ontgelde dan oft een ander hadde gedaen. Aldus eest van hem die den anderen tgoet leren ende doen selve tquade eest dat sijt kinnen.</p>
</div>
<div type="subchapter"><head type="subchapter">204 Die coninc vraecht: Waer af compt die meeste hatie vander werelt?</head>
<p>Sidrac antwort den coninc: Die meeste hatie die sijn mach die compt vander wet, van daden van herien ende van wiven. Alse een mensche hout ene wet, al eest dat sy quaet es, ende een ander die wet mesprijst, wet dat hem die mensche des vergramt herde zere; ende dien benijt hy ende haet herde zere die lachtert sinen God ende quaet van hem seget, dien hy mint boven al dat es, dats sijn God. Dander es tfait van heerscepen die den mensche neemt tsine ofte nemen wille ofte begeert, dien haet men herde zere ende daer compt groot nijt af. Die derde maniere es van wiven ofte van anderen dingen die men mint ende hem een ander dat nemen wille ende af breken, den ghenen haet men ende benijt sonderlinge sere; van desen dingen ende van vele anderen dingen comen hatien.</p>
</div>
<div type="subchapter"><head type="subchapter">205 Die coninc vraecht: Tgepens datmen penst wanen comet?</head>
<p>Sidrac antwort: Tgepens dat men penst comt uter wijsheit ende die wijsheit compt uut puerer herten. Want alse dat herte es wel puer soe penset alle dinge subtijllijc ende behendelijc daer af dat wille, eest goet eest quaet. Want hets al vander wijsheit die uut puerer herten comt, want die ghene die in trecken tgoede ende tquade ende dair met werken connen in alsulker wisen, dat hare nieman hare ghedachten en verstaet, wet dat dat comt uut grooter wijsheit; ende die ghene die es van cleenre wijsheit hy en soude niet connen beleiden enege dinge in goede ochte in quade. Want die vroede ende die puere ghedachte comen ute allen pueren bloede dat es omtrint herte ende omme die puerheit des bloets soe verclaren mede die hersenen ende dan geven die hersenen <milestone unit="fol" n="72v"/> vochtheit den ghedachte ende claerheit den ogen ende lichtheit den lieden ende daer omme es dan dat herte blide. Ende wet es de mensche vroet ende behendich, hy en sal sine wijsheit niet keren int quade maer in doegden ende in trouheden. Ende eest datti anders doet soe es sine wijsheit verloren in hem alse een tortise die bernet ende licht voir blinde liede dien sy en genen oirboer en doet, maer scade haerselven; want sy haer selven verteert ende scade doet sonder oirbore. Die blinde die niet en sien <reg orig="heb|ben">hebben</reg> <pb n="140"/> gepens welkerhande dat sy, maer de ghene die niet en sien ende niet en pensen om dingen die sy van binnen sien mogen, ofte de ghene die sien ende niet en (sien, sy) pensen omme dat sy sien ende omme dat sy niet en sien, dit sijn rechte beesten ende arger dan beesten; want die beeste penst selc stont [omme hare spise te vindene oft omme] te drinckene. Ende daerom seggen wy dat sy arger sijn dan beesten die niet en pensen omme hare oirbore noch van enen noch van anderen ende hebben in haer herte, die met rechte pensen souden omme haren sceppere ende omme sine gebode ende hem te eerne boven alle dingen.</p>
</div>
<div type="subchapter"><head type="subchapter">206 Die coninc vraecht: Waer omme vallen die liede vanden quaden evele?</head>
<p>Sidrac antwort den coninc: Om drie dingen: dierste es omme die quade humore die sijn in die liede ende deene gripen dandere ende soe gevalt dat de quade verwinnen, dats te wetene die swerte humore. Ende sy verwinnen selc stont den lichame ende therte ende verhitten die hersenen ende slaen den lichame ter eerden ende doen scudden met handen ende met voeten ende scumen metten monde ende nemen hem sin ende verstannesse. Ende sy doen dromen quade droemen vanden duvele, van watre ende van serpenten, van honden ende van quaden beesten diese verslinden oft dat hem dunct dat sy verdrincken in watere ofte verberren in I vier. Ende dit es al vander cracht vander humoren. Alse de humoren cesseren soe latet dongemac den menschen ende soe rust hy ende datti dan gesien heeft in droeme dat waenti dat sijn visioen [es] ende vertellet den lieden over waer ende soe wanen de liede dat compt vanden duvele. Wet sekerlijc dat de duvel gheen macht en heeft in iemene die vaste geloeft in Gode, want en es gene ziele in die werelt <milestone unit="fol" n="73r"/> sy en hebben enen goeden ingel diese hoedt, waer by dat de duvel en heeft ghene macht an hare noch quaet doen en mach, sy en consenteert selve met haren wille. Dandere maniere es de lichame die besmet es met vele sonden [ende] no in Gode no in sine gebode geloven en wille no doen in eneger tijt. Dese[n] liede[n] vertoent hem die duvel selc stont in herde leliker figueren ende vart in sinen lichame ende travelgeert hem herde zere ende dingel van hemelrike en wilt hem niet hulpen, maer laten gewerden. Maer en verstaet niet dat hine dooden laet en ware datti altemale sinen consent dade inden wille des duvels <pb n="141"/> alsoe datti enege dinc dade, waer by hy verlore ziele ende lijf. Mair wilt hy hem keren te Gode ende den viant laten, soe en sal hy gene macht hebben in hem. Die derde maniere es crancheit van herten; alse de mensche es bloede van herten ende verveerlijc ende hy es allene uten lieden, eest by dage eest by nachte, soe pensti ende wert beruert in een ververen ende soe verrueren hem die quade humoren ende slaen hem ter herten ende soe valt hy ter eerden ende dit doet hem wonderlike droemen ende dit compt al van gebreke van herten.</p>
</div>
<div type="subchapter"><head type="subchapter">207 Die coninc vraecht: Welc es dat sorgelijcste let dat de mensche hevet?</head>
<p>Sidrac antwort: Die oge es dat sorgelijcste let dat es inden lichame, want sy bederven doen lijf ende ziele, want die ogen bringen die dingen der herten toe ende setten dat herte in gepense ende doen sondegen den lichame ende die ziele. Ende en daet die oghe, dat herte en soude niet begeren alsoe vele dingen alst begeert; want meer begeert men datmen siet dan datmen niet en siet. Ende overmits den siene vanden ogen soe beeft dicwile die lichame met allen leden ende heeft grooten anxt ende es al ontset; want die ghene die daerge dinc (en) siet heeft meren anxt ende rouwe dan diese hoert ende niene siet. Oec sijn die ogen dedelste ende die tederste lede vanden lichame ende sy sijn die geleiden den lichame in sekerheden (ende) van messciene.</p>
</div>
<div type="subchapter"><head type="subchapter">208 Die coninc vraecht: Welc es de sekerste ende die sorgelijcste const die es?</head>
<p>Sidrac antwort: Die ghene die doget ende tgelove Goids wisen ende leren den lieden sy hebben de beste ende die edelste conste die es ende oec de sorgelijcste boven alle dandere consten in die werelt. Alsoe die lichame seker gaet by den <reg orig="wi|sene">wisene</reg> <milestone unit="fol" n="73v"/> vanden ogen, alsoe selen die clergie ende die conste hebben leiden dandere liede zeker ende onthouden ten gelove ende ten geboden Gods, ende selen oec doen dat sy sculdich sijn te doene volcomelijc sonder enich gebreken in allen uren; ende die ghene die dit doen sijn weert ende reyne voir Gode. Ende alsoe clare alse die sonne es in eerterike die hare claerheit spaert onder die goede ende die quade ende hare <pb n="142"/> nochtan gheen quaet en gereinen mach, aldus es dese conste boven alle dandere conste meester ende here in eerterike. Ende alle consten van al eerterike es men sculdich te leidene int beste ende die ghene die hebben dese conste ende useren ende niet en doen alsi souden, keren andere liede te Gode ende hem selven van Gode; alse die kerse die gheeft anderen lieden hare claerheit ende hare selven verteert.</p>
</div>
<div type="subchapter"><head type="subchapter">209 Die coninc vraecht: Hoe comt dat de mensche beruert wert selc stont met bliscapen van herten ende wert blide?</head>
<p> Sidrac antwort den coninc: Die bliscap die sulcstont ruert inden lichame ende maect jolijs ende licht, dat es vanden ouden bloede dat noch es inden mensche bleven van sire ioncheit, datti brachte uten buke siere moeder; ende dat bloet sulcstont verruert mits der verrisenessen des quaets bloets dat hem verruert in alle lede, dat vergroit den lichame ende therte. Ende dan wert de lichame iolijs van werken oft van gepense; maer dese bliscap es herde sorgeleec, want alse een man selke bliscap toent haestelijc soe es hy begrepen onder die liede van eneger dwaesheiden, al eest datti ghene dwaesheit en doet, Maer die dese bliscap draeght wiselijc ende vroedelijc, hy souder min af begrepen sijn al dadi rijsheit daer by; ende alse dan dit oude bloet weder stelt soe wert die lichame weder alsoe hy was van daden ende van gepense. Ende dbloet wert verruert inden lichame van te vele etene ende drinckene ende van alte vele rasten.</p>
</div>
<div type="subchapter"><head type="subchapter">210 Die coninc vraecht: Hoe versament die natuere smenschen alsi gaet uten lichame ende wat dingen eest?</head>
<p>Sidrac antwort den coninc: Sy gaet by iiij manieren ute allen den leden des menschen ende vanden zenuwen ende vanden aderen, want sy sweeten bloet binnen den lichame vander hitten ende vanden grooten wille ende dat bloet wert dan verwandelt vanden rooden int witte; ende dan versament ute allen den leden inde cullen ende dair soe gaet ute ende dat es tsaet daer <milestone unit="fol" n="74r"/> de menschen af comen. Dierste es vander begeerten smans die hy begeert te doene ende van diere begeerten ontsteken alle die lede ende versoect de natuere in hem. Dander es de verwarmenesse die comt inden selven wille. Dat derde es de cracht smans metten wive. Dat vierde es, de raste nemen aen den lichame: ende in deser manieren soe [ghe]vallen die saken den mannen ende den wiven Ende dat mach oec gevallen slapende, maer arbeit des lichamen ende onwille ende vasten verdriven dicke dese dingen.</p>
</div>
<div type="subchapter"><head type="subchapter">211 Die coninc vraecht: Hoe sal de mensche minnen sinen kinderen?</head>
<pb n="143"/><p> Sidrac antwort: Die kindere salmen minnen ende niet sottelijc. Die kinder sijn vruchte der liede ende alsulke vruchte salmen minnen. Maer al hevestu dine kindere [lief] du en soutse niet te zere minnen, noch oec meer dan dy, want dats een dwaes, die enen anderen meer mint dan hem selven. En gheen man no gheen wijf en sal enen anderen meer minnen dan hem selven en ware Gode ende daer naest sijn goede wijf ende daer na sine kindere ende daer naest sine vriende ende alle die liede. Want eest [dattu] om diere kinder wille ghereins anders yemens goet soe minstuse tonrechte ende mere dan Gode ende dan dy selven. Ende du does alse een sot die niet en weet, eest dattu [dat] does; want es dijn ziele verloren ende verdoemt inde helle om donrecht dattu heves gedaen omme dine kindere rike te makene, soe wet hadstu C. dusent kindere sy en souden dy niet hulpen ute diere verdoemenessen. Ende beter ware dat dy, dat alle dine kindere verdoemt waren dan du allene. Du souts onthouden dine kindere met diere getrouweger winningen na diere macht [die wile dat sy cleen sijn. Ende hevestu die macht] dattu hem machs doen leren een ambacht daer sy hem met generen [mogen] eest dat sijs hem behoeven, dat soutu hem doen leren ende doen soe gaen hem gheneren ende winnen alse du heves gedaen.</p>
</div>
<div type="subchapter"><head type="subchapter">212 Die coninc vraecht: Welc es de vrinthoutste beeste ende die verst riect?</head>
<p>Sidrac antwort: Die hont es die vrienthoutste beeste die es ende die bekinlijcste ende die getrouste; ende ghene beeste en mach soe willich loepen no soe wel geraken no vinden metten roke alse die hont. Maer die miere riect noch bat na die cleinheit die sy heet ende es oec de wijste, want sy soect ende gaedert inden somer <milestone unit="fol" n="74v"/> om by te levene inden winter. Dats te verstane dat wy selen in Gode geloven ende houden sine gebode ende aerbeiden in dese werelt in doegden ende in trouwen omme te gewinnene dander werelt; ende doen alse die miere die riect hare spise van verren daer sy by leven sal ende loepter omme hoge ende nedere, by ende verre, lancx ende dwers ende in allen siden. Ende alsoe souden wy doen ende soekende sijn altoes ende aerbeiden omme onse nootdorste in dewelike leven ende geloven in Gode datti es alles mechtich ende aenbeden sinen gebenediden name altoes ende sine gebode doen.</p>
</div>
<div type="subchapter"><head type="subchapter">213 Die coninc vraecht: Welc es hogere oft die zee oft deerterike?</head>
<p>Sidrac antwort; Dat eerterike es vele hogere dan die zee, want ware die zee hogere dan de eerde sy soude lopen over de eerde ende al <pb n="144"/> eerterike bedecken ende dit moegdi proeven openbare. Nemt een vat ende doet vol waters al sleic ende houdet al stille, en sal niet storten noch over gaen alsoe lange alse tfat niet en ruert. Maer eest dat ghi dwater meret daer int vat, dwater sal over lopen ende storten tallen borden. Aldus sout zijn waert dat die zee hoger ware dan die eerde, want sy soude bedecken al eerterike.</p>
</div>
<div type="subchapter"><head type="subchapter">214 Die coninc vraecht: Waren dingle ghemaect vanden ademe Goids alsoe Adam was ghemaect?</head>
<p>Sidrac antwort: Dingele en waren nergens af ghemaect dan vander sproken Goids allene. Doe hy seide: Ic wille dat sy sijn doen waren sy. Maer Adam was gemaect vanden ademe Goids doen hy hem gaf ende in blies den gheest des levens in sijn herte. Daer omme es Adam ende sine nacomelinge edelre dan dingele sijn in drien manieren: dierste omdat sy dleven hebben ewelijc duerende vander zielen Goids; dander es want de lichame ende die ziele beide sijn ende dingele en sijn maer een geest allene; dat derde es want die ingele sijn geset van Gode dat sy hoeden ende bescermen den mensche van allen quade ende dat sy hem selven al consenteren inden wille des duvels.</p>
</div>
<div type="subchapter"><head type="subchapter">215 Die coninc vraecht: Wien selen wy meer minnen ofte dien die ons haten ofte ons minnen?</head>
<p>Sidrac antwort: Du sout omme Gode de gene meer minnen die dy haten, dan die dy minnen, [want bi aventueren mochstu diegene minnen] die dy niet minnen en souden, maer die dy <milestone unit="fol" n="75r"/> souden haten. Daer omme soutu die ghene minnen die dy haten. Ende eest dattu dat does soe mintstu Gode, want God mint elcken mensche ende men salne weder minnen. Ende alsoe en eest niet vanden duvel, want die hem minnen die haetti ende setse int vier der hellen; want die duvel en doet niemen quaet dan den ghenen die hem mint, dat sijn quade sondaren; ende die goede haetti sonderlinghe zere, nochtan en heefti ghene macht hem arch te doene [ende geerne soudi hem quaet doen haddijs die macht], want God bescermse ende hoetse van des duvels macht ende van siere behendicheit.</p>
</div>
<div type="subchapter"><head type="subchapter">216 Die coninc vraecht: Want die werelt staet by woerden, by cruden ende by steenen, welc es dan dbeste woert, dbeste cruut ende die beste steen daer die werelt by steet?</head>
<p> Sidrac antwort den coninc: God maecte in drien dingen mere cracht dan in enegen anderen dingen die sijn in die werelt, want dese drie dingen behoren sunderlinge der werelt toe ende die werelt en mochte <pb n="145"/> niet dueren sonder hem. Dierste sijn die [woerde waer by die menschen] aenbeden ende loven haren sceppere; want ghene woerde en mochten beter sijn no en mochten gaen ute des menschen monde. Ende die edelste crude die sijn in die werelt (ende) [dat sijn die ghene] daer de mensche af leeft ende die meest dienen den lichame des menschen; dats te verstane die tarwe ende tcoren. Want des behoeven wy bat ende mochtens qualiker ontberen ende onthout ons bat dan enich ander dinc vander werelt ende daer omme soe heten wijt dat edelste cruut vander werelt. Van steenen vintmen menegen dieren edelen, maer van haren doegden selen wy ons gedogen ende laten bliven. Maer een steen es diemen niet ontberen en mochte, dats de steen die tcoren maelt, want die dient allen den lieden ende alle die werelt behoeft sijns. Ende daer omme es hy die weertste steen die es ende des men qualijcst ontberen mochte.</p>
</div>
<div type="subchapter"><head type="subchapter">217 Die coninc vraecht: Sal de mensche ontdecken sine heimelijcheit sinen vrient?</head>
<p>Sidrac antwort: In ere manieren sal de mensche ontdecken sine heymelijcheit sinen vrient dats te wetene Gode diet al weet; dats te verstane den ghenen die in Goids stede sijn selen in eerterike na de comst des vrays propheten. Maer in anderen manieren en soutu dine heimelijcheit niene ontdecken; ende eest dat duse ontdeckes dinen vrint, by aventueren dijn <milestone unit="fol" n="75v"/> vrint saelt voert seggen sinen vrint dien hy mint. Ende het sijn luttel menschen sy en hebben enegen vrint meer dan dy ende die vrint saelt voert seggen sinen anderen vrint ende van den enen ten anderen selent aldus weten een groot deel liede; ende soe mogestu altemale gescant ende geonneert werden. Ende omme dese redene soe en eest niet goet dattu iemene ontdecs dine heimelijcheit; want alsoe langhe alstu dine heimelijcheit besloten heefs in dijn herte soe bestu hare here; ende alsoe saen alstuse ontdect heves soe bestu haer knecht ende dijns selfs ende best ute gegaen diere vriheit. Ende sulc mach dus vernemen dine heimelijcheit die quader es ende minder dan du sijs. Ende mesdadi iet yegen dy ende seide, dune soutene niet dorren wederstaen no weder seggen omme die vrese die du hebben souts van hem datti dine heymelijcheit melden soude. Ende eest dattu dy niet onthouden en cons dune moests emmer seggen ute dine(n) heimelijcheit, ende dijn herte soe vol es mits diere dwaesheit dattu dat emmer seggen moets, soe <pb n="146"/> ganc buten den lieden daer du best allene ende segge dat iegen dy selven al uut ende uut, alse oftu dat seits iegen enen anderen mensche, ende dijn herte sal dy vercoelen ende ontswellen. Ende eest dat oirboer sy ende du raets behoefs van diere heymelijcheit, soe besie dy wel wie die ghene sij(n) die du dat segges, datti selc man zij datti dy namals niet en verwite, waert dat hy erre worde op dy.</p>
</div>
<div type="subchapter"><head type="subchapter">218 Die coninc vraecht: Wat wive sijn oerboerlijc den man alsi sijn vleesschelijc met hem?</head>
<p>Sidrac antwort: Nader zielen en es niet oerboerlijc den man datti met enegen wive sy en ware met sinen getrouden wive. Maer naden lichame soe sijn twee saysoene int jaer van liggene met wiven. Alse die locht cout es ende haer coutheit neder comt ter eerden soe es dat jonge brune wijf goet ende gehulpic den man alsi met hare es; want dat brune wijf es van heeten ademe ende van heeten live ende die hitte verwermt den man ende gheeft hem groot profijt ende gesonde aenden lichame. Ende in heten tide alse die locht heet es ende hare hitte nedervalt ter eerden, soe sijn die jonge witte wive holpelijc den man alsi met hare es vleesschelijc. Want hare adem es cout ende hare lijf es cout ende die coutheit doet groot profijt den man aenden lichame, want sy <reg orig="ver|coeltene">vercoeltene</reg> <milestone unit="fol" n="76r"/> vander hitten. Dat wijf die out es ende heet van natueren ende van swaren ademe sy gheeft groote swaerheit den lichame des mans ende swaernesse der herten ende doet hem verwandelen sine goede verwee ende maectene bleec van gedane beide van witten wiven ende van brunen. Ende aldus van mannen ende van wiven <milestone unit="interpolation" n="openi533" />(<hi rend="italic">(Oris:) ist een dinc</hi>)<milestone unit="interpolation" n="eindi533" />.</p>
</div>
<div type="subchapter"><head type="subchapter">219 Die coninc vraecht: Dwelke vleesch es best tetene?</head>
<p>Sidrac antwort: Dat beste vleesch [es] dat best macht heeft ende cracht in hem; want dat meest crechtich es dat gheeft meest cracht den lichame smenschen die ghesont es ende die goede mage heeft. Dat vlesch vanden osse ende vanden bugel es gesonder dan ander vleesch, want het heeft groote macht in hem ende gheeft groote cracht den mensche. Dat vleesch vanden hamele es ghesonder den sieken omme die tederheit diet heeft in hem ende omme die crancheit der siecheden; ende en ware om dese redene men soude den zieken gheven rintvleesch oft bugelen vleesch om dat sy meest crachts hebben in hem, maer omme die siecheit ende die crancheit vanden zieken ende omme de tederheit vander magen soe gheeft men cranc ende teder vleesch tetene.</p>
<pb n="147"/></div>
<div type="subchapter"><head type="subchapter">220 Die coninc vraecht: Waer omme heeft men meren honger smergens alsemen des avonts geten heeft dan ofte men savons niet geten en hadde?</head>
<p>Sidrac antwort den coninc: Dat compt biden humoren die inde mage sijn. Die spise die men des avonts eet die gaet inde mage ende daer sietsi ende verteert ende vultse al dien nacht; ende alst dan compt in de dageraet, soe wert die spise verteert ende soe wert die mage al idel ende dan heeft men te meren honger. Ende alse men des avonts niet en eet, soe es snachs de mage idel ende alse dan die mensche slaept soe gaderen die humoren in de mage ende makense vol; ende alst dan dach es soe es de mage vol vanden humoren dat hare niet hongeren en mach.</p>
</div>
<div type="subchapter"><head type="subchapter">221 Die coninc vraecht: Die spise die de mensche eet hoe deilt sy hare inden lichame?</head>
<p>Sidrac antwort: Die spise die de mensche eet die gadert inde mage ende dair siet sy ende verteert ende alsi es wel gesoden ende gheteert soe deilt sy hare in iiij partien. Ja dat edelste ende dat cleenste vander spisen, dierste partie, gaet slechs ter herten, dander gaet ten hersenen ende ten ogen ende telken [stede] int hoeft; de derde gaet <milestone unit="fol" n="76v"/> over [al] inden lichame ende inde lede; die vierde partie gaet ten fondamente, dat es dat mes ende aldus eest vander orinen.</p>
</div>
<div type="subchapter"><head type="subchapter">222 Die coninc vraecht: Die gheswolgen hadde een been ofte een doren ende die hem stekende bleve inde kele ende no op weert no nederweert gaen en mochte, hoe soudemen dat ute doen?</head>
<p>Sidrac antwort: In tween manieren: met swelgene water ende broot soe men meest mochte te male; ende en wout hier met niet ute gaen soe salmen nemen een morseel roefs vleesch ende binden daer ane enen clenen vasten draet ende dat stucke vleesch sal de ghene in sinen mont keren twee kere oft iij ende saelt swelgen sonder knouwen ende soe salmen den draet vaste houden metter hant; ende eest dat dat been neder gaet, soe salment swelgen deen metten anderen ende eest dat tfleesch nederweert lijt den bene, soe salmen dat vleesch trecken opweert ende soe saelt bringen dat been voir hem ende saelt ute worpen met foertsen; ende eest dat die draet brect soe salment doen anderwerf.</p>
</div>
<div type="subchapter"><head type="subchapter">223 Die coninc vraecht: Waer omme stinct des menschen mes?</head>
<p>Sidrac antwort: Dat mes des menschen stinct om twee saken. Dierste redene es omme die beslotenheit des lichamen van binnen, alsoe ofte <pb n="148"/> men name een stucke vleesch ende dat beslote alsoe vaste, dat ghene locht no wint daer ane comen en mochte, soe moeste dat vleesch emmer stincken. Dander redene es omme die mage alse humore (weder) mede neder volgen die bitter ende suer sijn ende gesouten ende van quader locht ende sy hem mingen metter spisen. Ende alse de macht vander spisen hare deilt in alle den lichame, soe bliven daer de humoren ende die vervulnessen ende tgroeve vander spisen te samen verwermt ende soe stincken sy.</p>
</div>
<div type="subchapter"><head type="subchapter">224 Die coninc vraecht: Waer omme es die orine gesouten?</head>
<p>Sidrac antwort: Die orine vanden mensche es gesouten omme iij saken. Dierste es omme dat sy lijt ende neder gaet dore die spise ende de southeit vander spisen blijft inde orine alse in hare propre natuere, want alle sout heeft natuere des waters ende keert in watre ende daer omme seggen wy dat de dranc dien wy drincken lijt dore die spise inden lichame ende gadert alle die southeit in die blase. Dander maniere es vanden swete des lichamen, want die lichame sweet altoes binnen ende die dranc diemen drinct, trect dat sweet met hem; want dat sweet es vander natueren des souts. Daer <milestone unit="fol" n="77r"/> omme trecket te siere natueren. Die derde maniere es omme de hitte die es inden lichame, die mingen doet ende wallen den dranc ende tsweet te samen ende omme dese iii redene soe es die orine gesouten.</p>
</div>
<div type="subchapter"><head type="subchapter">225 Die coninc vraecht: Die wive hebben sy cullen?</head>
<p>Sidrac antwort den coninc: En hadden die wive ghene cullen sy en souden niet mogen werden met kinde noch oec magedom verliesen; ende omme die cullen die sy hebben soe verliesen sy haren magedom ende werden met kinde. Maer weet dat sise niet en hebben alsoe kinlijc no alsoe toechlijc alse die cullen der mannen, want sy dragense binnen haren live bider steden daer dat kint ghevoet wert ende sy en sijn niet alsoe groot alse cullen der mannen. Ende [en] dadent die cullen die wive souden sijn vele wijfachteger ende tedere dan sy sijn; ende alsoe vele als sise minder hebben dan die manne alsoe vele dogen sy te min. Een wijf es meer dogende dan een man die ontcult es. Een man die ontcult es, heefti vromecheit die leerde hy ende useerde eer hy ontcult was, op datti doe groot was; ende dier manieren diere hy te voren plach te useerne dier useert hy namaels. Maer hy en hevet therte niet alsoe groot no alsoe sterc; ende in diere gelike soe hebben alle die zien vanden beesten cullen.</p>
</div>
<div type="subchapter"><head type="subchapter">226 Die coninc vraecht: Hoe menich conste es in die werelt diere men niet ontberen en mochte?</head>
<pb n="149"/><p> Sidrac antwort: Viere consten ofte ambachten sijn principael diere men niet ontberen en mochte. Dierste es de smet, dander es de timmerman, dat derde es de nayere, dat vierde dat es de wevere. Dese viere sijn herde oirboerlijc in die werelt, [ende sonder desen en mochte men niet sijn. Die smet es here van allen ambachten vander werelt], want men en mochte ghene dinc maken die oirboerlijc sijn den lichame des menschen, sy en moeten liden doer de hande des smeets ofte doer dwerc dat de smet gemaect heeft.. Die timmerman es gheselle des smeets tallen oirboren vander werelt, dats te wetene thout metten ysere; alsemen thout snijt ende formeert metten ysere, alsoe behoeft dat diser hulpe heeft vanden houte, want men mochte deen sonder dander niet maken. Des nayers en mochte de werelt niet ontberen ende want mits den nayere [soe cleden hem die liede]. Ende weven soe doet grooten oerbore in de werelt; want [met] dat men weeft soe decken hem die liede, dies men niet ontberen en mochte. Dander consten die sijn oec herde oerboerlijc maer men mochter bat ontberen dan dere andere. Want in Adams [tiden] was smeden dierste const die vonden wert, dander temmeren, de derde nayen, want die nayere nayde cledere ende alder hande <milestone unit="fol" n="77v"/> dinghen daer sonder de mensche niet sijn en mochte. Die wevers maect[en] dat laken vanden hare van geiten soe sy best consten ende cleden hem daer mede. Daer na leerden sijt maken van wollen ende van cattuine; ende daer na vant men dandere consten die in die werelt sijn, want alle consten verbehendegen altoes alsoe lange alse die werelt dueren sal.</p>
</div>
<div type="subchapter"><head type="subchapter">227 Die coninc vraecht: Hoe mochte men verwinnen die ghenoechte vander werelt?</head>
<p>Sidrac antwort den coninc: Herde lichtelijc sonder anxt ende sonder pine mochstu verwinnen den wille ende de ghenochte vander werelt. Want hevestu wille enege dinc te doene die niet goet en sy, doe af dijn gepens ende pens el waer omme enege goede dinc, dijn wille sal over liden. Want alse du pens omme enege riesheit oft vroetheit ende du daer niet op (niet) en duers no ghenoechte in en heves, soe ontgaestu des altemale. Ende eest dattu penst el waer om ende du in dat gepens duers, [soe du daer langher in duers] soet dy bat genoegen sal. Ende soe weertstu soe ghevest in dat gepens datti tgedincken vanden iersten gepense al vergaen sal. Maer die wille <reg orig="alte|male">altemale</reg> <pb n="150"/> ontgaen der ghenochten vander werelt ende sinen wille verdriven wille alse sijn wille staet tenegen quaden dingen te doene, soe sal de mensce keren sine ghedachte el waert ende sal verwinnen sijn quade gepens met vechtene. Du sout sijn soe vast ende soe sterc dattu tquade gepens sout verwinnen ende dat onnutte ende worpent onder dine voete ende dan soutu al ontgaen vanden quaet doene ende vanden sonden ende dan sal dijn herte sijn in rasten. Want soe wie ghepens hevet int herte van quaet te doene, hy es in grooter pinen ende in grooter maertielien ende het beneemt hem eten ende drincken ende alle bliscap ende het brinct in grooter tribulacien ende ongemac.</p>
</div>
<div type="subchapter"><head type="subchapter">228 Die coninc vraecht: Wie hebben mere bliscap in dander werelt ofte clene kindere die noit sonde en daden ofte oude liede die de sonden lieten om Gode?</head>
<p>Sidrac antwort: Die clene kindere selen hebben bliscap in dandere [werelt] want sy en daden noit sonde in dese werelt, Die groote liede die doegden ende die goet ende quaet wisten in dese werelt ende dat quade lieten omme die minne van Gode ende die ontfaen hebben doer hem pine ende maertielie, wet waerlijc sy selen [vele] mere bliscap hebben dan die clene kindere die noit sonde en daden. Want sy versmaden die bliscap ende die ere vander werelt van haers selfs wille <milestone unit="fol" n="78r"/> ende maecten hem doot te deser werelt om Gode; ende daer omme hebben sy mere verdient dan de clene kindere die en wisten goet no quaet noch hem niet en verstoeden no niet en lieten omme die minne van Gode. Aldus selen de groote lieden hebben de mere ere ende nare [sijn] Gode dan die clene kindere.</p>
</div>
<div type="subchapter"><head type="subchapter">229 Die coninc vraecht: Hoe lange was Adam ghemaect daer na dat [die] duvele worden geworpen uten hemele?</head>
<p>Sidrac antwort: Van diere uren dat de ingle gheworpen worden uten hemele, dats te wetene die duvele, dusent jare daer na soe wert ghemaect Adam ende hadde den gheest des levens in hem [ende] alsoe [eest] van Adam tote Noe (oec M van) dat die diluvie quam [oec M iaer]. Maer ander liede selen geboren werden hier na die seggen selen mits hare subtijlheit van [VII] generacien inde werelt ende elcke sal dueren M. jare. Maer wet dat sy waer seggen selen van VIIm jaren, want openbare mach men kinnen dat mits den wille Goids VII generacien selen sijn in die werelt. Maer die duvele die neder geworpen worden en selen niet gherekent sijn, want die duvele en sijn gene generacien maer sy sijn allene geeste. Ende daer <pb n="151"/> omme seggen wy dat de dusent jare vore Adame niet en selen sijn getelt metten VIIm iaren, want ghene generacien en mogen sijn dan van lichame ende van zielen te samen, dats van mannen ende van wiven die sterven ende leven moghen.</p>
</div>
<div type="subchapter"><head type="subchapter">230 Die coninc vraecht: Welc es tscoenste let dat de lichame hevet?</head>
<p>Sidrac antwort: Tscoenste let des lichamen dat es de nese, want die nese es aenden lichame alsoe alse die sonne es aenden hemele in midden den dach die hare scoenheit heeft over al de werelt. Alsoe verscoent die nese den lichame. Hadde de mensche een oghe uut sinen hoefde oft een hant af, soe en soude de mensche niet alsoe lelijc sijn alse oft hy hadde den nese af, maer hy soude nochtan mere breke hebben der andere lede dan der nesen. Ende vele mere breken heeft men der hant dan enichs anders leets des lichamen, want men macher min ontberen dan des voets, want een voet van houte mach den mensche dragen over al, maer ter ander hant en weti gheen voirdeel.</p>
</div>
<div type="subchapter"><head type="subchapter">231 Die coninc vraecht: Hoe comt dat men wint gevoelt ende niene sien en mach?</head>
<p>Sidrac antwort: Die wint es gelijc Gode den almechtegen ende daer omme gevoelt menne ende en siets niet, want alle dingen van eerterike gevoelen Gode ende gheen dinc <milestone unit="fol" n="78v"/> mach leven sonder Gode; ende alsoe eest vanden winde. Want alle creatueren gevoelen den wint ende niemen en machen sien, want hy en es maer een geest ende alle dingen die gevoelen sijn sterfelijc. Die ene creatuere name ende daedse in een huys ofte in enegen stede daer een dropel wints niet en mochte comen van eneger side, die creatuere en soude niet mogen leven met ghenen dingen die sy sage; ende aldus sijn alle creatueren die leven, want waert dat sy genen wint en gevoelden sy souden sterven.</p>
</div>
<div type="subchapter"><head type="subchapter">232 Die coninc vraecht: Hoe [comt] datmen tfier siet ende ment no houden no gripen en mach?</head>
<p>Sidrac antwort: Dat vier es gelijc der sonnen ende het es gheestelijc, want die sonne siet men ende niemen machse gripen no houden. Tfier datmen gripen mach dats ene substancie, maer tgerechte vier es ene vlamme die en mach men gripen no houden, want sy es vander sonnen ende sy keert weder ter sonnen alsi bluscht.</p>
</div>
<div type="subchapter"><head type="subchapter">233 Die coninc vraecht: Wat es ene maegt?</head>
<p>Sidrac antwort den coninc: Die maget es suver ende rene van lichamen, van herten ende van leden, van ghepense, van wille, van ogen, <pb n="152"/> van voeten, van handen ende van al haren lichame binnen ende buiten, ende ghemeenlijc de ghene vlecke no corruperen en heet binnen haren lichame van herten no van leden, die noit quaet en pensden no en deden, dit es ene gherechte maecht. Ene andere maniere es van maechden, dat es de ghene die niet ghecorrumpeert en es van lichamen, maer sy mach ghecorrumpeert sijn nochtan in vele manieren sottelijc van haren leden, van haren herten ende van haren ogen ende van haren voeten. Ende wet dat ene edele dinc es te hoedene die reinicheit omme Gode. want sy selen onder die ingele geset werden inden hemele met anderen werken die sy doen selen in dese werelt.</p>
</div>
<div type="subchapter"><head type="subchapter">234 Die coninc vraecht: Wie mach hem bat onthouden van luxurien oft de maget oft de ghecorrumpeerde?</head>
<p>Sidrac antwort den coninc: Een mensche mach hem bat onthouden ende hoeden van dinghen die hy noit en proevede no en hadde dan van dingen die hy heeft gehat ende gheproeft. Dwater onthout hem bat alst niet en heeft daert ute lopen mach ende dat noit ute en liep, dan dat ute lopen mach ende daert dat vore ute ghelopen es. Die corrumpeerde es opene ende die maecht es besloten ende daer omme seggen wy dat hare de maecht bat onthouden mach ende gedogen dan de <reg orig="cor|rumpeerde.">corrumpeerde.</reg> <milestone unit="fol" n="79r"/> Want sy noit en gevoelde van dien fayte noch niet en weet wat es, maer de corrumpeerde heves gevoelt ende daer omme behaget hare ende die crancheit ende die broesscheit des vleeschs beruert dat fait te doene, Ende daer omme en macher niet alsoe wel onthouden die corrumpeerde alse de maget dijs noit en smaecte.</p>
</div>
<div type="subchapter"><head type="subchapter">235 Die coninc vraecht: Wie mach meer gedogen der luxurien soe de man soe dwijf?</head>
<p>Sidrac antwort: Dwijf maechs meer gedogen dan de man, want de man es van vele heter complexien ende die wille es dickere metten man dan metten wive. Dat heetste wijf vander werelt es coudere dan de coutste man vander werelt ende ieghen XXVI werven dat de man dat doet soe en doet dat wijf cume eenwerven. Ende dat moechdi merken lichtelike, want telker werf dat de man es metten wive vleesschelijc soe corrumpeert hy, ende oec in vele andere manieren mach de man corrumperen: van volheden, van ziene ofte van droeme. Theet wijf en mach also niet corrumperen, want hoe dicke dat de man corrumpeert, soe corrumpeert dwijf cume eenwerven, <pb n="153"/> maer dwijf es vele hetere van wille ende van begeerten dan de man es; ende mere ghenoechten heeft sy int tasten ende int spreken dan de man. Ende hare hete wille nemt cume inde; want alsoe saen alse de man corrumpeert soe es sine begeerte leden, alse dat bernende vier daer men water op worpt ende al te hant bluscht ende vercout. Maer dwijf die selden corrumpeert sy berret ende verhit meer dan dat vier dat berret. Ende omme dese redene heeft dat wijf heteren wille ende verliest haer [meer] in dat spel daer omme dat sy niet alsoe dicke corrumperen en mach alse de man. Want mochte sy corrumperen alse de man [soe soude sy vercoelen als de man;] daer omme begeert sy mere dan die man.</p>
</div>
<div type="subchapter"><head type="subchapter">236 Die coninc vraecht: Alse dwijf kint draecht hoe werdet ghevoet in haren lichame?</head>
<p>Sidrac antwort: God hout ende voedt in haren lichame ende en leeft anders af dan vanden bloede des wijfs, dats te wetene van haren bloemen ende vander locht die dwijf in asemt ende vander spisen ende drancke die sy nuttet. Ende alse dwijf [eet], die gore ende tsuet vander spisen dat loopt inder manieren van melke in die hersenen des kints ende daer mede vervrouwet ende wert gevoet. Maer sijn meeste voetsel es vanden bloede; dat moegdi sien <milestone unit="fol" n="79v"/> openbare, want telker maent ofte meer soe hebben die wive dat bloiende ende alsi kint dragen soe gereint hem dit onghemac niet.</p>
</div>
<div type="subchapter"><head type="subchapter">237 Die coninc vraecht: Sal een man sijn wijf blameren alsi mesdoet?</head>
<p>Sidrac antwort den coninc: Eest dat dijn wijf ofte dijn dochter ofte dine nichte dulheit doet met haren lichame, dune soutse niet blameren; ende eest dat duse blameers du does sonde ende scade dy selven; want es dijn wijf gehouden over goet wijf, soe selen hare die liede goet ende ere doen ende die ere en es niet verloren, want men doet hare dan mere dan sy verdient heeft ende die ere es oec dine. Ende eest dattu ontdecs hare quaetheit ende hare riesheit, soe es sy gheblameert ende soe doestu hare scande ende die scande es al dine. Want scietstu te hemele weert met enen boge, tgescutte sal wederkeren ende vallen op dy; ende al waert een vremt wijf daer omme en soutuse niet blameren, want dy en gereint niet hare mesdaet ende doestuut du does quaet ende sonde. En roke watti ghesciet van dingen die dy niet en ghereinen; want elc sal antwerden vore Gode van dingen die hy selve ghedaen heeft.</p>
<pb n="154"/></div>
<div type="subchapter"><head type="subchapter">238 Die coninc vraecht: Eest goet dat een man wantrouwe sinen wive?</head>
<p>Sidrac antwort den coninc: Du en sout niet wantrouwen dinen wive in gere manieren, want es dijn wijf goet ende getrouwe ende wantroustu hare sy sal quaet werden. Ende es sy quaet ende wantroustu hare du soutse quader maken dan sy te voren was. Gheen dinc in die werelt en mach geliken den goeden wive no gout no selver no ghesteinte, dat soe diere es; ende mere es te prisene dat goede wijf dan die goede man by vele redenen. Alsoe gelijc alsoe een spoerware die vinge enen crane dat ware hem mere te prisene dan ochten een valc vinge, want die spoerware es vele mindere. Aldus eest vanden wive ende vanden man, want tgoede wijf es mere te prisene dan die man. Want sy niet en heeft alsoe vele sins alse de man [ende sy nochtan goet es, soe es sy bat te prisene dan die man]. Twee dingen mogen gevallen vanden wantrouwene: sy macher af vallen in qualen van grooter ongedout of sy mach quaet werden te dinen despite ofte sy sal dingen doen dattu ofte een ander man <milestone unit="fol" n="80r"/> ghedoot waers. Want vanden quaden ouden boeme en mach niet anders comen dan quade vrucht; ende daer omme seggen wy dat de man niet wantrouwen en sal sinen wive in gere manieren ofte verwiten enege dulheit die sy mesdaen heeft. Ende [eest] dattu does dat, du verlichts hare therte quaet te doene ende in deser gelike soe es dwijf den man.</p>
</div>
<div type="subchapter"><head type="subchapter">239 Die coninc vraecht: Sal de man tongemake sijn alse sijn wijf mesdoet?</head>
<p>Sidrac antwort: Daer heefti groote redene toe. Es dijn wijf ries ende doet sy dingen die sy niet doen en soude ende du best seker dat sijt doet, du souts wel te rechte tongemake sijn ende du soutse castien met sconen woerden ende niet slaen; want eest dat duse slaes ende meshandels ende verwijts hare fayte, dwijf es van diere manieren, sy saels te mere ende dy te wers doen. Ende bestu alsoe sot dattu dy niet onthouden en cons van hare te slane, soe kere dy van hare ende ganc el waer ende pens anders sins tote datti dijn quade wille sy vergaen. Ende dan soutuse manen ende castien met scoenen ende met soeten woerden; ende eest dat sy vroet es, soe sal sy pensen in hare selven dattuse lief heefs ende dattu hare wises hare ere ende hare oirbore. Ende hier met sal sy afstaen hare riesheit; ende eest dat sy rijs es, soe en mach haer nochtan ghereinen int herte dijn <reg orig="testa|ment">testament</reg> <pb n="155"/> ende soe lange machtuse castien met soeten woerden dat sy hare hoeden mach ende laten van haren quade. Eest dat dijn wijf sprect iegen dinen vrint ofte lacht ofte speelt ofte scoept ofte scherent ofte na hem siet, daeromme en soutu hare niet wantrouwen, want dese dingen mogen al wel sijn, nochtan essi suver ende reine int herte sonder enich archeit. Ende die ghene die stille sijn, ghemackelijc, oetmoedich ende goedertieren van buten, sijn int herte dicwile vol van quaetheden ende scalcheiden ende rijsheiden ende en sijn niet alsoe sy schinen voer die oghen; alsoe alse die appel die alsoe scoene ende alsoe wel riekende es van buten ende binnen es hy verrot ende wormachtich. Ende hier omme seggen wy dat de man niet en sal wantrouwen sinen wive en sy datti wel seker sy hare rijsheit, noch dat wijf oec den man.</p>
</div>
<div type="subchapter"><head type="subchapter">240 Die coninc vraecht: Sal de man gheloeven soe wat hy penst vanden lieden?</head>
<p>Sidrac antwort den coninc: Du en sout niet geloeven twint soe wattu penst vanden <milestone unit="fol" n="80v"/> lieden, ja het ware te vele dattu gheloven souts dattu peins van dy selven, want du mochs qualijc kinnen enen anderen alse du dy selven niet kinnen en cons. Du pens lichte van dy selven dattu best vroet ende ghemint ende du en best lichte no weder. Du waens sijn van ere manieren du best nochtan van ere andere. Alse du die waerheit niet en cans gesien no gepensen van dy selven, soutu dan geloven dattu pens van anderen lieden van dingen die men niet seker weten en mach by hem selven no by anderen? Des menschen herte es alse een boem die gheplant es in deerde, dien de wint helden doet van wat siden datti comt. Maer es die boem sterc ende vast, hy hout hem wel datti niene brect, nochtan doeti weiven die risere ende die bladere. Dat therte smenschen es die boem, die wint es de humoren, [want alse] die [humoren comen] omtrint therte soe doen sy dan pensen therte daer af sine natuere es eest goet eest quaet. Ende alse therte dan es in enegen ghepensen omme sinen orbore oft om sijn achterdeel ende die humoren dan comen omtrint hem, soe scudden sy dan die telgere ende die bladere ende doent dan pensen el weert. Ende daer omme en salmen niet gheloeven datmen penst ende moet vanden lieden en sy dat mens wel seker zij.</p>
</div>
<div type="subchapter"><head type="subchapter">241 Die coninc vraecht: Waer omme sijn somme ionge liede calu ende oude liede niet?</head>
<pb n="156"/><p> Sidrac antwort: Die ionge liede die calu werden ere die oude dat compt biden lope der manen; want opten selven poent dat sy geboren werden ende die mane es in [een] teken datmen heet Piscis dat van natueren es des waters, clare ende wet, dat alle dinc ververscht, biden selven natueren alle die kindere die dan geboren werden int begin van der manen alsi in dit teken es die werden eer cael eer dandere. Ende die geboren werden in midden der maen(t) alsi in dat teken es die werden noch caelre dan dandere. Ende die ghene die gheboren werden int uutgaen van der manen int selve teeken werden noch caelre dan dandere ende by anderen redenen mogen die liede oec calu sijn dats bider hitten vanden hovede.</p>
</div>
<div type="subchapter"><head type="subchapter">242 Die coninc vraecht: Waer by es deen geluwer ende blonder dan dandere?</head>
<p>Sidrac antwort den coninc: Die liede die gelu sijn dat comt biden poenten van haren gheboerten; want die planete die regneert an den hemele ende die regneren sal in wat tiden dat valt, alsi es in een teken datmen heet Leo ende in die ure alse die <milestone unit="fol" n="81r"/> sonne es jeghen dat [teken], alle die kindere die geboren werden in dat teken onder die planete sijn van heeter complexien ende sy hebben hetere magen dan dandere. Ende die hitte slaet op in de hersenen ende verwermt thoeft ende verberret die wortelen vanden hare ende maket thaer van geluwer ghedane ende aldus wert dat haer gelu. Dat teken dat men heet Leo es van [heeter] natueren; alse die sonne lijt dore dat teken, soe verhit sy alle die werelt ende alle die gheboren werden in dat teken die sijn gelu bider redenen voirseit ende deen meer dan dandere na dat begin, middel ende dat uutgaen ende na dat merren vander planeten in dit voirseide teken.</p>
</div>
<div type="subchapter"><head type="subchapter">243 Die coninc vraecht: Hoe ende in wat manieren liden die xij tekene die vij planeten ende van wat natueren sijn sy?</head>
<p>Sidrac antwort den coninc: God met siere mogentheit maecte vij planeten ende xij tekene ende die voegedi alsoet hem ghenoechde. Dierste planete heet Saturnus ende die heeft twee tekene: deen heet Capricornus ende dander Aquarius ende die sijn cout ende versch. Dander planete heet Jupiter ende heeft twee tekene: deene heet Piscis ende dander Sagittarius; Piscis es cout ende vocht, Sagittarius es cout ende droege. Die derde planete heet Mars ende heeft twee tekene: deene heet Aries ende dander Scorpio; Aries es heet ende vocht, Scorpio es droege ende cout. Die vierde planete heet Sol ende heeft een teken dat heet Leo dat es cout ende heet. Die vijfste <pb n="157"/> planete heet Venus ende heeft iij tekene: deen heet Libra ende es cout ende droege; dander heet Taurus ende es heet ende vocht; dat derde es Virgo ende es heet ende vocht. Die VIste planete heet Mercurius ende heeft een teken dat heet Gemini dat es heet ende nat. Die VIIste planete heet Luna ende heeft een teken dat heet Cancer ende dat es droege ende heet. Alse een planete regneert ende sy dan lijt haer teeken ende een mensce dan geboren wert in welc teken dat es, die mensche sal sijn van dier complexien des tekens ende vander gheboerten der planeten na die ure ende tpont dair sy dan in es.</p>
</div>
<div type="subchapter"><head type="subchapter">244 Die coninc vraecht: Na dien dat die geboerten aldus algader liggen an die planeten ende ane de tekene, hoe comt dan dat conincx kindere coninghe bliven alse de planeten hem contrarie sijn inder geboerten?</head>
<p>Sidrac antwort den coninc: <milestone unit="fol" n="81v"/> Alse God wille dat een coninc hebbe oer om recht ende redene te houdene in dien lande ende oec omme enege weldaet die hy gedaen heeft in sinen levene, soe gehinct hem God datti een kint wint in die ure in dat poent daer gheboerte in legt van coninghen ofte van anderen heren. Ende eest dat God gehinct datti gheen oer en hebbe [dat coninc] ofte heer blive, mits enich quaet datti gedaen heeft op eerterike, soe gehingt God ofte hy latet alsoe datti oer wint in alsulke ure ende selc poent dat het es cranc ende keytijf ende niet dogende. Ende wet dat niemen in die werelt [weten] en mochte [t]ghepens ende den wille der rikere ende der heren dan God allene. Selc schijnt van goeder connen ende van goeder natueren die nochtan sijn quaet; ende selc scijnt quaet die goet es; ende selc doet goede oirbore die mede doet quaet heymelijc daer hy Gode mede zere verwerct; ende selc doet quaet openbare ende doet mede goet [heymelijc] dat Gode behaecht; ende vele lieden dunct dat sy wel doen die nochtan niet wel en doen. Een mensche mochte wel doen groote aelmoesene daer hy nochtan sonde ane dade. Ofte ic stele eens anders goet omme dat ict gheven wille omme Gode den armen, soe dadic sonde ende die aelmoesene en soude niet ontfaen sijn voer Gode; ende beter waert dat de mensche ghene aelmoesene en dade.</p>
</div>
<div type="subchapter"><head type="subchapter">245 Die coninc vraecht: Eest den ingelen leet dat de mensche sonde doet?</head>
<p>Sidrac antwort: Iaet alte zere, alsoe leet alse u soude sijn, hadde u uwe here bevolen sijn kint te hoedene ende tachterwaerne, ende gijt <pb n="158"/> dan hoedet ende leret na u beste, na tgebot ende gracie van uwen here; ende hier boven dan quame een quaet, die dit kint ontspoede ute uwer hoede ende settet te leerne al quaet ende alle scande ende consenteerde al sijns willen, dit es iegen den wille dijns heren ende sy es dijns heren viant. Dit soude dy met rechte herde leet sijn ende du soutster zere omme te vernoye sijn om die bolgenscape ende die blame dijns heren. Aldus soe es den ingelen van den personen die sy hebben te hoedene; alse die persone sonde doet enden de duvele verleit, soe es dingele zere te vernoye ende scaemt hem van dien persone dien hy hadde in hoeden dien hem sijn here bevolen hadde; ende die duvele es dan herde blide.</p>
</div>
<div type="subchapter"><head type="subchapter">246 Die coninc vraecht: Die int paradijs sijn en mogen sy niet ute gaen ofte die in die helle sijn?</head>
<p>Sidrac antwort: Die int paradijs sijn begeren ute te comene ende die in die helle sijn wouden dat syre <reg orig="nem|mermeer">nemmermeer</reg> <milestone unit="fol" n="82r"/> ute en quamen; alsoe alse liede eens heren die sijn in ene stat, deene es ghevaen omme quaetheit ende ontrouwe die hy ghedaen heeft, alsoe datti der doot verdient heeft; dander es van sijns heren vrientscap ende heeft hem sijn here gheloeft, alsi comt inde stat hy sal hem mere goets doen. Dongetrouwe die daer ghevaen leecht woude dat sijn here nemmermeer en quame, omme den anxt datti dan sterven soude; die ander dies verdient heeft dat de here es sijn vrint ende hem geloeft heeft te doene vele goets ende eren, hy begeert herde zere die comste des heren omme dat goet ende de ere tontfane. Aldus eest van dien die sijn in hemelrike (sijn), die begeren altoes die comste des vrays propheten omme te comene daer hijt al ten lesten dage doemen sal, omme tontfane dobbele glorie ende bliscap; ende die in die helle sijn, wouden dat sy nemmermeer en sagen die comst des vrays propheten ten oirdele, omme dat sy daer na vele mere pine hebben selen alse de lichame ghepijnt wert metter zielen. Maer dit en sal niet sijn dan na de comst des vrays propheten, want tote sire comsten moeten alle die zielen varen ter hellen; maer daer na selen [sy] varen int hemelsce paradijs int vagevier ende in die helle. Die in hemelrike sijn, selen dan begeren ute te comene ten oerdele om te dobbeleerne hare bliscap ende an te nemene haren lichame ende [dan] selen lichame ende ziele te samen sijn ende sal hare bliscap ende hare glorie te mere sijn ende daer inne bliven selen sonder inde, <pb n="159"/> Die in die helle sijn, wouden dat sy nemmermeer ute en quamen ten ordele, daer sy verdoemt selen sijn ende die lichame ende die ziele te samen in vele mere pinen voert ane bliven selen sonder inde. Want der goeder bliscap ende der quader pinen selen beide zere ghemeert werden mits dien dat de lichame metter zielen dan versament werden selen ende beide gevoelen selen, eest een eest ander.</p>
</div>
<div type="subchapter"><head type="subchapter">247 Die coninc vraecht: Die ziele es sy swaer oft licht, oft teder oft smal ofte wit ofte swert?</head>
<p>Sidrac antwort: Gheen mensche noch gheen ziele en mach comen inden hemele sy en moet liden dore dat vagevier, sonder dat edelste dinc van eerterike dats [die] uutvercoerne maget daer die Goids sone in comen sal; dese sal op varen inden hemele met haren lichame. Ende dat es wel recht ende redene dat alsoe edelen vat, dat den Goids sone droech in hem, dat dat op vare inden hemele met sinen <milestone unit="fol" n="82v"/> preciosen lichame. Dander die op varen sal in sinen lichame dat sal de maget sijn der welker die vraye prophete bevelen sal de maget siere moeder alse hy gehangen sal sijn aent cruce. Dese sal levende op varen ute sinen grave ende een wolke van Goids halven salne dragen inden hemele ende in sine stede salmen vinden manna.</p>
</div>
<div type="subchapter"><head type="subchapter">248 Die coninc vraecht: Selen die clene kinderekine verdoemt sijn?</head>
<p>Sidrac antwort: En ghene ziele en sal verdoemt werden ten oerdele van den Goids sone, eest dat sy niet en kint wat sy gedaen heeft in desen eerterike; ende elc sal verdoemt werden na sijns selfs kinnesse. Dats te wetene vanden cleinen kinderen die noch niet en wisten no en verstonden, goet no quaet en kinden, selke zielen en selen niet verdoemt sijn ten oerdele vanden Goids sone op dat sy comen souden sijn ten gheloue des Goids soens; maer nochtan selen sy sijn in doncker demsternessen.</p>
</div>
<div type="subchapter"><head type="subchapter">249 Die coninc vraecht: Sijn in dander werelt woeninge alse in dese werelt sijn?</head>
<p>Sidrac antwort den coninc: God met siere mogentheit heeft ons ghemaect in dander werelt ene grote stat ende ene edele ende ene weerde. Ende hy hadde Adame ende Yeven onsen iersten vader ende onse ierste moeder ghedaen int eertsche paradijs om van daer te comene tier edelre stat in deweghe glorie; ende om haer leckernie ende <pb n="160"/> om haer nidicheit soe worden sire ute geworpen scandelijc ende dat paradijs wert omme loken met enen sterken viere, soe datter niemen in comen en mach no in comen en sal, sonder Enoc ende Helie. Ende het es ene ander stat die es herde groot ende anxtelijc, daertoe Adame ende Yeve met hare leckerheit ende vrecheit maecten enen wech. Ende al dien wech moeten die quade in die selve quade stat daer sy in geleit waren, ende die quade wech sal dueren alsoe lange alse die muer vanden viere om tparadijs ghebluscht sal sijn ende die poerten ontdaen selen werden. Ende niemen en sal mogen blusschen dat vier no die poerte opdoen sonder die vray prophete die Goids sone; ende dat sal sijn alsi comen sal inde maget ende nemen menschelike natuere ende hem telivereren ter doot omme sine vrinde telivereerne vander hellen. Ende mits siere doot sal hy telivereren Adame ende Yeven van dien dat sy mesdaden <milestone unit="fol" n="83r"/> int paradijs dan selen die poerten op gedaen sijn ende dan selen sijn iij wege. Dene sal sijn recht inden hemele ter goeder zielen behoef. Dander sal sijn int vagevier dair de sonden af vergaen ende van daer selen die zielen alsi ghesuvert sijn, varen int hemelsche paradijs. Die derde wech es ter quadere stat, dats ter hellen daer de quade varen.</p>
</div>
<div type="subchapter"><head type="subchapter">250 Die coninc vraecht: Die ghene die vele goets gedaen hebben ende luttel quaets ofte vele quaets ende luttel goets, in welker stat selen sy varen?</head>
<p>Sidrac antwort den coninc: In waerheiden seggic u dat van den tide Adaems toter doot des Goids soens niemen comen en sal in hemelrike, maer alle varen selen in die helle, die goede in die hoghe, die quade in die nedere; ende die doot des vrays propheten sal telivereren alle die sijn selen in die hoge helle. Ende die in die nedere sijn, selen dair bliven ten eweliken daghen; ende alle daghe sal de werelt dan beterende sijn ende van dan voert alse die liede sterven selen, selen sy werden ghevoert na dat hare werke sijn daer sy in vonden werden, sij goet sij quaet. Ende hadde een mensche alle sijn leven wel gedaen ende wordi vonden in ene clene sonde daer hy niet ghenoech af hadde ghedaen ende hy dair in storve, hy en soude niet verdoemt sijn ter hellen om die clene sonde. En ware oec niet recht datti voere inden hemele metten ingelen hoe clene dat die sonde ware; seker hy moeste emmer int vagevier ende daer ghesuvert sijn <pb n="161"/> van siere vlecken ende dan varen van daer in hemelrike. Alsoe gelijc die vonde enen preciosen steen in een mes, hy souden herde wel dwaen ende suveren eer hine in sijn trisoer ofte in sijn borse leggen soude. Aldus soe eest van Gode; inden hemele en mach niemen comen hy en sy ghepurgeert ende ghesuvert van allen sonden ende vlecken eer hy inden hemel comt; want ghene vlecke en mach comen in hemelrike.</p>
</div>
<div type="subchapter"><head type="subchapter">251 Die coninc vraecht: Ofte Adam niet ghesondicht en hadde int paradijs souden dan alle menschen bleven sijn int paradijs ende souden daer de wive metten mannen te doene hebben ghehadt vleesschelijc te samen?</head>
<p>Sidrac antwort: En hadde Adam niet ghesondicht, gheen mensche en hadde ghecomen uten paradise, want van dare waren sy gheuaren in hemelrike <milestone unit="fol" n="83v"/> sonder enich sterven ende sonder enighe pine te hebbene; want alse een oer te gaet ende sterft ende deen gheslachte na dander comt mits der doot, alsoe souden sy te hemele ghevaren sijn alse een ingel. Ende alsoe tgetal vanden ingelen hadden gheweest vervult soe hadden dat paradijs ende die zielen daer ghe&#x00EF;nt ende die manne ende die wive souden te samen gheweest hebben sonder enege vroude ende sonder scaemte van den ingelen, alsoe ofte een man sloege sijn ene palme in dandere; ende en souden ghene scalcheit daer inne gehat hebben deen vore den anderen, no scaemte van haren leden ghelijc dat wy nu hebben metten ogen elc van anderen.</p>
</div>
<div type="subchapter"><head type="subchapter">252 Die coninc vraecht: Doen die diluvie ran over die werelt, ran sy int paradijs?</head>
<p>Sidrac antwort den coninc: Neen sy niet, want God sende die diluvie op eerterike om af dwaen die sonden die de lieden daden dagelijcx. Maer int paradijs en quam noit sonde dan ene, dat was die Adam dede, ende wet dat die sonde mere was dan al eerterike. Maer die sonde en bleef niet int paradijs maer sy bleef in Adame. Ende alsoe saen alse hy die sonde gedaen hadde soe werti gheworpen uten paradise al metter sonden ende tparadijs bleef al sonder sonde alst te voren was. Ende die de sonde dede droechse voir hem uten paradise; daer omme en was niet te doene dattie diluvie ghedwegen hadde alsoe werde ene stede dair noit sonde en quam, want sy es ende was ende sijn sal altoes sonder sonde.</p>
<pb n="162"/></div>
<div type="subchapter"><head type="subchapter">253 Die coninc vraecht: Doen God maecte Adame, van wat ouden maecte hine?</head>
<p>Sidrac antwort den coninc: Hy maectene jonc na de wise van enen ingele om dat sijn gheslechte sitten soude ende sitten sal onder die ingele. Maer alsoe saen alsi ghesondicht hadden worden sy geworpen uten paradise ende doen wies hem haer haer ende worden inde ghedane van XXX jaren.</p>
</div>
<div type="subchapter"><head type="subchapter">254 Die coninc vraecht: Die clene kindere der ongeloveger liede selen sy verdoemt sijn?</head>
<p>Sidrac antwort: Sekerlijc ja sy alle die kindere die comen souden ter wet haers vader, hoe jonc dat sy sterven, selen verdoemt sijn; ende die ghene die comen souden ten ghelove Goids ende clene sterven, selen varen inde demsternesse sonder ander pine te hebbene.</p>
</div>
<div type="subchapter"><head type="subchapter"><milestone unit="fol" n="84r"/> <hi rend="bold">255</hi> Die coninc vraecht: Waer omme en machmen niet sien die ziele?</head>
<p>Sidrac antwort: Die ziele es een gheest ende es alsoe subtijl een dinc, datmen niet sien en mach. Dingele die neder comen vanden hemele sijn geeste ende anders niet ende men machse niet sien en sy dat sy nemen enen lichame vander locht, want gheen eertsche lichame en mach gheest sien, die gheest en neme ane een gelike, weder die gheest sy goet ofte quaet ende den gheest mach niemen sien dan een geest. Want alsoe lange alse een geest es inden sterfeliken lichame soe en mach menne niet sien no de lichame selve en machene niet gesien. Maer alsi sterft ende sceet uten sterfeliken lichame, soe sien wel andere geeste, sijn sy goet sijn sy quaet.</p>
</div>
<div type="subchapter"><head type="subchapter">256 Die coninc vraecht: Welc was eer ofte de lichame oft die ziele?</head>
<p>Sidrac antwort: God maecte alle dinghe die sijn souden ende oirdineerde vanden beghinne der werelt. Alse de man wint kint an dwijf soe wert dat kint geformeert biden wille Goids mits den vij planeten. Ierstwerf doet Satuernus dat saet comen tenen stucke vleesch, daer na formeert hem Jupiter thoeft ende die hersenen, Mars formeert de lede, Mercurius die tonge, die zenuwen ende die cullen. Die mane formeert de nagele ende thaer. Ende en verstaet niet dat die planeten tkint formeren, maer het formeert de mogentheit Gods. Aldus wert dat kint gheformeert biden planeten ende den tekenen ende dan wert hem die ziele in ghesent van Gode in den lichame. Aldus es <pb n="163"/> de lichame tierst ere de ziele dair in comt.</p>
</div>
<div type="subchapter"><head type="subchapter">257 De coninc vraecht: Es die ziele ghewonnen aen dwijf alse die lichame?</head>
<p>Sidrac antwort den coninc: Ware die ziele ghewonnen alse die lichame es, sy soude oec sterfelijc sijn alse die lichame es; ende daer omme dat die ziele es vanden ademe Gods dien God dede in Adame doen hij in hem blies den geest des levens, by dier redenen mach die ziele niet sterven, want die adem Goids en hadde noit begin no inde hebben en sal; ende daer omme mach die ziele niet sterven.</p>
</div>
<div type="subchapter"><head type="subchapter">258 Die coninc vraecht: Die ziele sijn sy ghemaect vanden beginne der werelt oft werden sy gemaect dagelijcx?</head>
<p>Sidrac antwort: <milestone unit="fol" n="84v"/> Doe God ierstwerf maecte die werelt doe wisti wel hoe menege ziele sijn soude ende hoe menich lichame soude sijn gheboren, want doen oirdineerdi alsoe vele lichame alse van moederen soude geboren sijn ende alsoe vele zielen daer toe. Ende alse de lichame es gheformeert inder moeder buuc soe es gescepen de ziele van Gode binnen der uren ende dan comt sy inden lichame des kints inder moeder buuc dat mense niet sien en mach. Ende alsoe saen alsi inden lichame es soe ruert hy ende heeft beide die lichame ende die ziele.</p>
</div>
<div type="subchapter"><head type="subchapter">259 Die coninc vraecht: Waer gaet die ziele int lichaem des kints in synder moeder buuc ende [hoe] mogen sijn ij zielen in enen lichame?</head>
<p>Sidrac antwort: God es alles mechtich van allen dingen; pensdi M. zielen in enen lichame, alsoe saen souden sire in sijn ter selver uren; ende noch es de mogentheit Goids vele mere. Ende alse dat kint es gheformeert inden buuc sire moeder, soe ontfaet ene ziele des levens ende die ziele wert dair in gesent biden behete Goids mits sire mogentheden. Ende dan wert dat kint ghevoet inden lichame bider natueren die God ghegeven heeft, alsoe die keerne ghevoet wert inden appele.</p>
</div>
<div type="subchapter"><head type="subchapter">260 Die coninc vraecht: Al waer gaet die ziele inde vrouwe die tkint draecht ende waer gaet sy ute alse tkint sterft inder moeder lichame?</head>
<p>Sidrac antwort: Alse dwijf sterft die tkint draecht ende tkint sterft in haren lichame soe gaet des kints ziele ute aldaer des wijf ziele uut geet; want ghene ziele en gaet elre ute dan ten monde ende al ware des menschen mont vernait ende sijn hals vaste toe ghebonden ende <pb n="164"/> verstrect, nochtan soe es die ziele alsoe subtijl dat sy dore den mont liden soude. Ende dat machmen sien openbare: ierstwerf sterven die voete ende die hande. Ende soe strijct die ziele ter borst weert ende dan sterft die borst ende dan trecse ter kelen weert, om dat sy ten monde uut varen moet. Aldus eest vanden kinde alst sterft in den buuc siere moeder; es de moeder doot oft levende, die ziele moet uut varen te haren monde.</p>
</div>
<div type="subchapter"><head type="subchapter">261 Die coninc vraecht: Maecte God alle dinc ende naemdise alle?</head>
<p>Sidrac antwort: God maecte alle dinc ende alle creatueren ende hy gaf Adame te kinnene hoe hy elc noemen soude; ende hy leerde hem alle consten ende ambachten, die hy behoeven ende bedrijven soude ende die duerden tote onsen anderen vadere(n) Noe. Ende <milestone unit="fol" n="85r"/> [Noe ende] sijn kindere leerdense voert ende versubtijldense ende altoes selen sy voert versubtilen toter werelt inde. Noe heet daer omme onse ander vader, omme dat alle menscen van hem quamen na die diluvie ende van sinen kinderen. Ende van Noe ende van sinen wive ende sinen iiij kinderen ende haren wiven waren geboren eer sy storven XXm menschen.</p>
</div>
<div type="subchapter"><head type="subchapter">262 Die coninc vraecht: Hoe comt dat som die liede clene sijn ende som groot?</head>
<p>Sidrac antwort den coninc: Die liede sijn groot ende clene biden uren ende by den poenten daer sy inne gheboren sijn ende by der grootheiden des vaets daer sy inne ghevoet sijn eer sy comen op eerterike. Die planete, die de werelt regneert in wat tide dat es, weert die creatuere gheboren int begin vander intreyen des tekens, soe sal de creatuere clene sijn; ende essi geboren in midden den termine, sy sal mere sijn dan der andere twee. Ende het mach wel sijn es dat wijf groot, dat dat kint oec groot sal sijn al es de vader clene. Die ghene die vore ons waren sy waren vele mere dan wy sijn biden redenen vanden planeten die hem dienden; ende oec waren alle dinghe mere in haren tide dan inden onsen. Aldus saelt sijn van hem die na ons sijn selen, soe selen alle dingen minderen alse langhe alse de werelt dueren sal. Want ene werf telken M. jaren soe verwandelen alle dingen mits dien planeten die(n) de werelt dienen ende dienen selen alsoe langhe alse [de werelt] dueren sal; want elcke van hem sal dueren M. jare inden dienste der werelt ende alse de vij. M. jare leden sijn ende vervult, soe saelt al staen ten wille ende ten gebode Goids van desen te doene ende tontdoene.</p>
</div>
<div type="subchapter"><head type="subchapter">263 Die coninc vraecht: Welc es de beste arte ende conste die in die werelt es?</head>
<p><pb n="165"/> Sidrac antwort den coninc: Alle de conste ende ambachte vander werelt sijn alle bastarde ende knechten iegen de conste vander letteren, want en dade die lettere, die liede en souden hem niet vermiden ende souden leiden quaet leven; no niemen en souden kinnen no goet no quaet, no niemen en souden weten die dingen die gesciet sijn ofte die ghescien selen. Die [lettere] leert ons [ende wijst ons leven ende] wat wy doen selen ende laten ende sy leert ons hoe wy Gode onsen here selen dienen, gheloeven ende aenbeden ende hoe wy oeffenen selen alle goede dinghe ende comen ten eweliken levene.</p>
</div>
<div type="subchapter"><head type="subchapter">264 Die coninc vraecht: Welc es sorgeleker oft coude oft hitte?</head>
<p><milestone unit="fol" n="85v"/> Sidrac antwort: Bestu qualijc ghecleet, du moges dy selven hulpen ende verwermen in vele manieren met aerbeiden, met lopene, met zere te gane op enen wech ende du moges dy wermen by enen viere, mogestuut hebben. Maer hevestu hitte, alle dese en mogen dy niet hulpen, maer sy meren (dy) de hitte in dy. Du moegst [dy] alsoe vercouden om die hitte te verdrivene, du moges daer ane sterven; want die hitte na coude en mach niet deren, maer coude na hitte deert ende doet sterven.</p>
</div>
<div type="subchapter"><head type="subchapter">265 Die coninc vraecht: Welke liede sijn blider ende in meren rasten, soe die hem voegen te Gode oft die hem voegen ter werelt?</head>
<p>Sidrac antwort: Die ghene die hem voegen in Gode ende en ghene ghenoechte en hebben ter werelt, dat sijn die ghene die wel ende ghetrouwelijc gelaten hebben ende wech geworpen hebben alle die sonden ende die quaetheiden vander werelt ende hem houden altemale an haren God ende dien gheloven ende aenbeden ende ghetrouwelijc dienen. Dit sijn die blijtste liede die leven op eerterike ende inder meester rasten, want God mits siere gracien en gaet hem niet af ende maectse soe rijc int herte [dat] sy in hare armheit vele rikere sijn dan de rijcste van eerterike, want sy ontbeidende sijn den grooten loen van Gode ende en hebben gheen onderwinden metten volke [dan al goet; ende weten wel, die hem onderwinden metten volke], dat sy niet en mogen sijn sonder gramscap ende sonder onraste in vele manieren ofte van worden ofte van werken. Ende daer omme seggen wy dat dat de blijtste liede ende wijste liede van der werelt [sijn] die anders niet te doen hebben dan met Gode haren sceppere.</p>
</div>
<div type="subchapter"><head type="subchapter">266 Die coninc vraecht: Sijns de liede iet targer dat sy hadden quade vadere oft quade moedere?</head>
<p>Sidrac antwort: Die ghene die sijn van quaden vadere[n] ende van <pb n="166"/> quaden moedere[n] ende wel geloven in haren sceppere ende houden sine geboden sy en sijn niet targere haers vaders no hare moedere twint no deel; niet meer dan de tarwe es targer datse een quaet man sait ofte mait. Die ghene die sijn van goeden vadere ende moedere ende niet en geloven in haren sceppere ende sine gebode niet en houden, sy en sijn des niet te betere dat sy goede vadere ende moedere hadden; gelijc datmen sayde terwee die verbrant es, daer <reg orig="nem|mermeer">nemmermeer</reg> <milestone unit="fol" n="86r"/> vrucht af comen en mach.</p>
</div>
<div type="subchapter"><head type="subchapter">267 Die coninc vraecht: Van wat dingen comt bliscap?</head>
<p>Sidrac antwort: Bliscap die hoert ten lichame es ierstwerf ghesonde, daer na rijcheit, daer na giften. Want bestu gesont al bestu arm, nochtan verblijtstu selcstont van herten in gane ofte in keerne ofte in doen enege dingen ofte van siene ofte van hoerne. Bestu gesont, rijc ende milde ende du geefs ende goet does den armen ende dinen naesten ende dinen vrienden, soe bestu een goet man. Want die goede eersame man verblijt hem in gevene ende in presenteerne; maer daer by niet, du en sout dijn goet niet geven in derre manieren dat men dy houde voir sot, maer te redenen ende te maten.</p>
</div>
<div type="subchapter"><head type="subchapter">268 Die coninc vraecht: Welc es dat lieflijcste aensien vander werelt?</head>
<p>Sidrac antwort: Dat lieflijcste aensien dat es dat een te hemele waert siet ende hy dan dincke om sinen sceppere ende omme sine almechticheit, hoe hy heeft ghemaect hemele ende eerde, sonne ende mane, die sterren ende andere dingen die sijn. Want dat es ene bliscap van geesteliken siene. Ander siene sijn lichamelijc, dats dattu begers te siene ende te hebbene dattu mins, want al duchte een dinc alle den lieden leelijc ende minnestu dat dinc, du souts dat begeren te siene boven alle dinc die soe scoen sijn mochten. Dair by soe es dat de meeste lichamelijcste bliscap die es, datmen siet die dinc die men mint.</p>
</div>
<div type="subchapter"><head type="subchapter">269 Die coninc vraecht: Hoe sal de mensche minnen sinen vrint?</head>
<p>Sidrac antwort: Es dat dijn vrint [ofte dijn maech] es sot ofte quaet ofte doet dorpernie ofte overdaet den lieden, dune souten niet hulpen no toenen goet gelaet, maer du soutene scelden ende castien ende du sout erre sijn op hem; ende eest dattu hem hulps ende volcx sire quaetheit soe blijfstu gheblameert ende in quaden namen ghelijc hem die de quaetheit doet. Ende eest dat dijn vrint goet es ende wel doet, du soutene lief hebben ende hulpen ende vorderen over al daer du moges. Ende waer soe, hy recht heeft soutu hem hulpen hoefschelijc ende goedertierlijc. alsoe dattu des niet gheblameert en sijs. Maer tonrechte en soutu hem niet <pb n="167"/> hulpen daer du ondanc moges by hebben van anderen lieden.</p>
</div>
<div type="subchapter"><head type="subchapter">270 Die coninc vraecht: Wie es beter oft de spreker oft de swigere?</head>
<p><milestone unit="fol" n="86v"/> Sidrac antwort: Ten sprekene ende ten swigene hoert tijt; een spreken es op selc tijt weert M. sprekene, ja men mochte op selc stont spreken, het ware beter dan Xm sprekene op enen anderen tijt. Ende men waent selc stont spreken een dinc om trouwe ende om dbeste, dat nochtan quaet wert ende daer men grooten haet mede beiaegt. Spreken es dicke zere berouwen ende ter grooter noosen ende scaden comen; maer van swigene es menege grote abolge gelegen ende menege gramscap gevelt, ende swigen es selden berouwen. Daer omme sal de mensche den hals hebben [lanc] alse een crane omme dat lanc sal sijn eer dantwerde uut come; daer binnen sal hem de mensche bepensen ofti swigen wille ofte en wille oft wie dat horen mochte. Hier omme prisen wy den swigere voer den sprekere.</p>
</div>
<div type="subchapter"><head type="subchapter">271 Die coninc vraecht: Salmen scuwen den rijs ende sine rijsheit?</head>
<p>Sidrac antwort: Soutstu gaen tere steden weert ende du lijts den goeden sachten wech [ende ginges enen herden wech] vol keyen, dorne ende distelen, soe mogestu dien wech niet liden sonder te scoerne dine cledere ende sere pinen dinen lichame. Aldus eest vanden genen die volgen den sotten ende den quaden, sy en mogender anders niet af hebben dan scande ende scade ende onnere onder tfolc. Ende al waerstu goet in dy selven ende daets geen quaet, men soude dy houden over quaet gelijc hem, waert dattu wandels met hem; ende van wandelen metten goeden en mach nieman hebben anders dan goet ende ere, doget ende goede name. Daer omme sal hem elc voegen biden goeden ende scouwen die quade want daer af niet comen en mach dan al quaet.</p>
</div>
<div type="subchapter"><head type="subchapter">272 Die coninc vraecht: Wie sal te rechte vroeder sijn soe die ionge soe die oude?</head>
<p>Sidrac antwort den coninc: Es die jonge vroedere dan die oude, dats iegen natuere ende dat ware den iongen zere te prisene ende den ouden te blameerne want van rechte na de werelt soe sal de oude vroeder sijn dan de ionge, want die oude heeft dat bloet sware ende ghestadeger in [die] hersenen dan die jonge, want al de sin comt uten hersenen ende vanden bloede. Na die puerheit ende die swaerheit ende lichtheit des eens ende des anders ende met allen redenen soe sal de oude vroedere sijn dan die ionge, ghelijc alse een <pb n="168"/> groot out sterc <milestone unit="fol" n="87r"/> boem vaster ende sterker gewortelt es in der eerden ende vaster staet iegen den wint [dan de jonge boem] die weec es ende cranc ende ondiep gewortelt inde eerde. Alsoe sal een out man sterker ende vroeder sijn [van] sinne dan die ionge man die luttel ghesien heeft ende gehoert ende die niet vaste ghewortelt en es van sinne. Al duncti dattu vroet best du en sout dy selven niet prisen. Ende sietstu enen anderen die luttel weet, du en soutene niet blameren want die wijsheit ende die sotheit en comen niet vanden mensche maer van Gode diese hem ghegeven heeft na de oirdinancie vanden vij planeten ende vanden xij tekenen die de werelt goeverneren na dien dat God gheset heeft. Ende aldus van allen manieren ende poenten die de liede hebben aen hem.</p>
</div>
<div type="subchapter"><head type="subchapter">273 Die coninc vraecht: Waer omme maecte God haer aenden mensche?</head>
<p>Sidrac antwort: God maecte haer aenden mensche omme te toenene sijn subtijl werc ende omme dat die lichame es geselle der eerden ende omme dat de mensche metten hare decken soude sine scamelhede; ende daer toe souden weesen cleder sijn alsi ontcleet souden sijn van clederen der gracien mits sire glotternien ende datti dan bedect soude sijn van hare. Want eer Adam at den appel en hadden sy ghene scame harer lede; maer doen sy uten paradise gestoten waren ende ontcleet van den clederen der gracien doen gevoelden sy hem naect ende decten hem met haren hare. Want al hare lede waren hem gehaert ende [dat] sloech hem tote haren inkele; [ende te voren waren sy ionc alse kindere ende ongehaert.]</p>
</div>
<div type="subchapter"><head type="subchapter">274 Die coninc vraecht: Welker hande appel waest dat Adam at?</head>
<p>Sidrac antwort: Dien appel dien Adam at die was al selc alse men siet hebben tekene vanden bete. Ende die appel was soete eer Adam daer ane beet, ende na soe werti suer in sinen mont. Dat betekent datti inder selver uren ontcleet was vanden clederen der gracien ende der glorien ende vander bliscapen des paradijs. Die bitterheit [betekent] die pinen ende die sonden vander werelt ende die demsterheit vander hellen. Want hy dede mere sonde dan al die werelt ende [dat en was niet omme datti den appel at, maer] omme datti brac tgebod Goids sijns sceppers ende daer met soe verloeti ende verswaerde al dat na hem comen soude.</p>
</div>
<div type="subchapter"><head type="subchapter">275 Die coninc vraecht: Waer omme werden die kindere geboren doef, stom ende cropel?</head>
<p>Sidrac antwort den coninc: God met siere mogentheit eer hy maecte hemel ende eerde wisti wel dat de mensche sonde doen soude ende <pb n="169"/> datti soude geworpen sijn vander gracien in de pine <milestone unit="fol" n="87v"/> ende daer na soe heefti geoirdineert den loep vanden firmamente ende vanden planeten ende tekenen daer in, dat somege kindere geboren souden werden doef, stom ende crepel ofte [blint om] die sonden die Adam doen soude, daer hy met breken soude tgebot sijns sceppers; ende dat des altoes een gedinckenesse bliven soude van rouwen ende van plagen. Want alsoe die tonge vanden wive aen sprac Adame haren here ende hem becorde omme tetene dat hem God verboden hadde, soe worden die kindere stom; die oren die hoerden dat de duvel riet iegen tgebot Goids worden doef; die ogen die sagen haren wille van dien dat was iegen tgebot Goids worden blint; die voete die den lichame droegen int breken tgebot Goids worden cropel. Alle dese ghebreke comen bider sonden die Adam dede ende dese dingen gevallen mits dien planeten, tekenen ende poenten ghelijc dat God geset ende gheoirdineert heeft omme dat Adam liet den sin die hem God ghegeven heeft ende geloefde sijns wijfs sotheden.</p>
</div>
<div type="subchapter"><head type="subchapter">276 Die coninc vraecht: Die aelmoesene diemen in dese werelt geeft, hulpen sy in dander werelt?</head>
<p>Sidrac antwort: Eest dat sy die aelmoesene gheven die gheloven in Gode ende doen sine gebode, soe hulpt hem daelmoesene die sy doen den armen; want sy sal hem verlichten een groot deel vander pinen der sonden in dander werelt, hoe clene dat die aelmoesene sijn. Ende den ghenen die in Gode [niet] geloven ende sijn gebot niet en houden, hem en hulpt die aelmoesene twint, want sy en doent niet omme Gode, voir dat sy hem bekeren te Gode voir hare doot. Alsoe alse die meesterie niet en hulpt der wonden alsoe langhe alse dyser des ghescuts dair in es. Ende al gheloven sy in Gode soe en hulpen hem daelmoesene twint, eest dat sy sijn sondaren, en sy dat sy die sonden laten.</p>
</div>
<div type="subchapter"><head type="subchapter">277 Die coninc vraecht: Mesdoet dat gherechte iet alset doemt de quade, ofte mesdoen sy iet diese tormenten ende pinen?</head>
<p>Sidrac antwort: Sekerlijc seggic u dat waert datmen die quade niet en doemde ende elcken sijn recht niet en gave, dat gherechte soude daer ane sere mesdoen, want tgerechte es geset wreecstere vander gramscap Goids ons heren; want het sal gesproken werden vanden monde des waricx propheten die geboren sal werden in eerterike die spreken sal mits den heyligen gheest: Salich sijn sy die gherechticheit doen selen op eerterike ende diese altoes <milestone unit="fol" n="88r"/> hanteren <pb n="170"/> selen. Ende die ghene oec die de quade tormenten omme tgebot des gherechs, sy en mesdoen niet, maer sy dwaen hare hande int bloet der sonden. Maer die ghene die men torment tonrechte ende in Gode geloven, hair torment hulpt hem zere aen die ziele ende verlicht hem een deel van hare pinen in dander werelt.</p>
</div>
<div type="subchapter"><head type="subchapter">278 Die coninc vraecht: Salmen minnen die herien ende hare gerechten?</head>
<p>Sidrac antwort den coninc: Men sal prisen, minnen ende eren hoechlijc die herien, want sy sijn geset van Gode omme tfolc te berechtene ende te governeerne, omme die quade te castiene ende die goede te vorderne ende elcken tsine te ghevene ende dair omme selen alle menschen eren, minnen ende ontsien die herien.</p>
</div>
<div type="subchapter"><head type="subchapter">279 Die coninc vraecht: Mesdoen die liede iet alsi doemen die liede ter doot?</head>
<p>Sidrac antwort den coninc: Die ghene die doemen de liede tonrechte die sijn metten vingere [Goids] gewijst den duvele metten wormen, die hare(n) tongen eten selen, nochtan nemmermeer sterven en selen mogen, dan ewelijc leven in die pine. Maer de ghene die doemen die liede te rechte, sy en mesdoen daer ane niet. Maer het es de wille Goids ende sijn gebot dat sijt doen, ja al worden sy gedoemt te hare quader doot.</p>
</div>
<div type="subchapter"><head type="subchapter">280 Die coninc vraecht: Die ghene die gheboren werden sot ende stom ende ghenen sin en hebben te bekeerne te Gode noch ghene kinnesse, weder bliven sy verloren soe behouden?</head>
<p>Sidrac antwort den coninc: Die ghene die geboren sijn alsoe ghi segt, sy sijn daer de kinderkine sijn, die hem niet en verstoeden. Maer die ghene die sin hebben ende hem verstaen ende niet bekeren en willen te Gode, maer in haer sotheit ende in haer quaetheit bliven, die werden verdoemt.</p>
</div>
<div type="subchapter"><head type="subchapter">281 Die coninc vraecht: Hoe mogen dingele geweten alle dinc?</head>
<p>Sidrac antwort: Die ingele sien wel in Gode alle dinc dat gesciet es ofte die iegenwoerdich sijn; ende sy hebben groote bliscap in Gode alsi ons sien wel doen ende vasten in doegden ende sy hebben groten rouwe alsi ons sien volstaen in sonden. Ende die duvele hebben grooten rouwe alsi ons sien volstaen in doechden, want sy al contrarie sijn den wille Goids.</p>
</div>
<div type="subchapter"><head type="subchapter"><milestone unit="fol" n="88v"/> <hi rend="bold">282</hi> Die coninc vraecht: Sijn dingele wachters ende hoeders der menschen in allen dingen?</head>
<pb n="171"/><p> Sidrac antwort: Al dair die ingele sijn inden hemele bider macht van Gode sien sy den mensche alsi in node sijn ofte hare hulpe behoeven. Ende soe comen sy hem te hulpen, want men mach herde volleke comen sijn vanden hemele tier eerden ende vander eerden weder te hemele; want dingele varen nacht ende dach op ende nedere. Ende alsi neder comen te ons, daer omme en verliesen sy niet die glorie die sy hebben inden hemele ende sy sien te hant te welker steden dat sy gesent sijn.</p>
</div>
<div type="subchapter"><head type="subchapter">283 Die coninc vraecht: Hoe openbaren hem dingele den mensche?</head>
<p>Sidrac antwort: Alse dingele hem oppenbaren den menschen dan nemen sy enen lichame vander locht na de gelike eens menschen, want die mensche en mach niet sien geestelike dingen alsoe lange alse hy es lichamelijc; ende daer omme nemen sy enen lichame vander locht om datse de mensche anders niet sien en mach. Want en es niemen soe goet no soe quaet in de werelt, die soe siec ware ofte die soe groten rouwe hadde ochte soe groten scade ghenomen hadde, alsoe saen alsi enen ingel sage, hy soude al sijns rouwen vergeten hebben ende soude blidere ende lichtere sijn dan alle de menschen van der werelt; ende hem soude dunken datti ware in die glorie daer hy Gode selve sage ende sine ingele. Te rechte selen wy geloven in Gode ende in sine gebode biden welken wy moghen comen in de geselscap der ingele ende [die] sien aensichte iegen aensichte na ons selfs wille ende begeerte.</p>
</div>
<div type="subchapter"><head type="subchapter">284 Die coninc vraecht: Weten de duvele alle dinghe die men doet?</head>
<p>Sidrac antwort: In allen steden [van eerterike] sijn duvele (onder ons) die onder hem hebben vele duvele die hem onderdanich sijn, die anders niet en doen dan sy die zielen bedrieghen. Ende al dat quaet dat de mensche doet dat vertellen sy haren meester; ende gevalt dat enich van hem verwonnen wert van enegen goeden mensche soe nemen sy dien ende worpene inden afgront vander hellen, in diere manieren datti daer na ghenen mensche en mach quaet doen, mair in sine stede wert dan een ander uutghesent. Alsoe Adam wert gheworpen uten paradise doen hy verwonnen was van den <milestone unit="fol" n="89r"/> duvele, alsoe ghelijc wert die duvel verdoemt van sinen meester onder wien hy es, alsoe hy verwonnen wert van den mensche.</p>
</div>
<div type="subchapter"><head type="subchapter"><milestone unit="interpolation" n="openi530" />(<hi rend="italic">(K:) </hi><hi rend="bold">285</hi> <hi rend="italic">Die coninc vraecht: Wat steden es dat die men heet vagevier of purgatorie?</hi></head>
<pb n="172"/><p><hi rend="italic"> Sidrac antwort: Die puergatorie es ene stede daer es harde groet vier ende vele pinen ende vele manieren van tormenten. Maer die minste pine es meere dan enich mensche in erdrike over peinsen of ghespreken mochte. Ende in die wile dat si sijn in die pine of droufede so openbaren hem dinglen of andre helighe daer duere dat si yet goets daden doe si up aerdrike waren ende troostense ende segghen hem dat si gherne die pine draghen omme die pine van onsen here, ende van deser visitacien es hem zere te bad. Maer dit ne sal niet sijn dan na die coomste des Gods soens.</hi>)<milestone unit="interpolation" n="eindi530" /> <milestone unit="interpolation" n="openi532" />(<hi rend="italic">(druk:) Mer allen sullen si daer niet comen.</hi>)<milestone unit="interpolation" n="eindi532" /> <milestone unit="interpolation" n="openi530" />(<hi rend="italic">(K:) Maer die gone sullenre in comen die waerdich sullen sijn der glorien als si ghesuvert sijn in die puergatorie.</hi>)<milestone unit="interpolation" n="eindi530" /></p>
</div>
<div type="subchapter"><head type="subchapter">286 Die coninc vraecht: Wat dinc is die helle ende hoe varen die zielen daer inne?</head>
<p>Sidrac antwort: Alse die quade mensche sterft soe vergaderen omtrint hem die duvele met grooter demsterheit ende sijn herde blide omme die ziele te hebbene ende wachtense herde nauwe ende soe treckense die onsalege ziele ute den onsaleghen lichame ende voerense fellike ter hellen. Daer sijn der hellen twee: ene nedere ende hoghe, daer de pine menegerande sijn: selc stont alte groote coude, selc stont alte grote hitte, selc stont alte grooten honger, selc stont alte grooten dorst ende vele andere tormente. Daer es een geestelijc vier dat nemmermeer blusschen en mach ende dat es onder deerde. Alsoe gelike alse die lichame sijn bedect onder deerde alsoe ghelijc sijn de sonderen begraven onder die helle. Ende daer sijn IX principalen pinen. Dierste es van bernenden viere, want al ware dat die zee ginge dore dat vier, en soude niet blusschen no tonhetere sijn; ende die hitte van dien viere gaet boven onse vier alsoe onse vier gaet boven tfier datmen scrijft ane den weech; ende het berret altoes ende en gheeft ghene claerheit. Dander pine es soe groot ende soe fel ende soe cout datse niemen verdragen en mochte. Want waert datter een berch van viere in ware hy soude te hant ijs sijn. Die derde pine es herde fel want daer sijn worme die nemmermeer en sterven, alse serpente ende drake die herde eyselijc sijn te siene ende te hoerne, ende woenen daer inne gelijc dat die visch [doet] int water ende alsoe leven sy in dat vier. Die vierde es die stanc die soe groot es dat geen <pb n="173"/> dinc soe zere stincken en mach. Die vijfste pine es datmen dair die zielen slaet alsoe zere oft smede waren die smeedden een yser. Die seste pine es de doncker demsternessen die soe groot sijn dat deen den anderen niet gesien en can. Die sevende pine es die scande vander sonden, want elc siet ende weet wat dander mesdaen heeft. Die achtende pine es dat de duvele, serpente ende draken altoes wassen ende meerrende sijn ende dene meer dan dandere, ende dat gheween ende ghecrijt sal iammerlijc sijn te hoerne, dat nemmermeer inden en sal. Die IXste <milestone unit="fol" n="89v"/> pine es ene stede vol van viere die bedect al hare lede ende hare lichamen die nemmermeer fayten en sal. Dese IX tormente selen sy dogen om dat sy versmaden selen die IX ordenen der ingele. Ende daer omme dat sy coninge waren der quaetheit in dese werelt, daer omme selen sy comen in dese pine die nemmermeer gebreken en sal ende daer sy nemmermeer sterven en selen. Ende daer omme dat sy ghenoechte hadden in dese werelt metter sonden ende metter stinckender luxurien, daer omme selen sy dogen dese pine ende desen stancke die nemmermeer en indt; ende daer omme dat sy niet en wouden setten [haren lichame] omme taerbeidene omme die minne Goids, soe selen sy daer gheslegen sijn sonder ontfermenesse. [Ende daer omme dat sy niet en keerden ten ghewaregen lichte dat God selve es soe selen sy ewelike sijn in die demsternesse.] Ende daer omme dat sy niet en wouden belyen hare quaetheit ende hare sonden den ministren Goids, daer omme sal elc weten ende kinnen die sonden ende die quaetheit sijns gesels. Ende daer omme dat sy niet en wouden horen die gebode Goids, daer omme selen sy horen die stemmen vanden draken ende serpenten ende al selc wenen ende criten dat al te sterc sal sijn te hoerne. Ende daer omme dat sy vonden werden ende opgehouden in sonden ende in quaetheiden ende scande der werelt; soe moeten sy dogen desen rouwe aen al haren lichame. Ende sy souden gheerne willen sterven, mair de doot sal hem vlien. Ende sy selen sijn gepijnt in derre wisen, dat hem thoeft sal sijn neder weert ende die voete op weert ende die rugge deen iegen dandre; ende dit selen sijn die hoverdege ende die nidege, die bedriegere ende die pilike, die wilde iegen Gode, die leckere, die dranckere, die manslachtege, die luxuriose, die swerers, die felle, die dieve, die oncuyscelijc leven, die vrecke, die gierege, die liggen in keesdomme ende in overspele, die <pb n="174"/> liegeren, die verswoerne, die tovereren, die verraders, die twist maken onder die liede; alle die ghene die vonden werden in desen sonden selen alle varen in dese voirgenoemde pinen, daer sy nemmermeer weder keren en selen. Ende die goede selen sien die quade in der pinen ende die quade die goede inder glorien, ende soe selen die goede hebben groote bliscap des dat sy ghescouwet hebben die sonden; ende die quade selen hebben grooten rouwe dat sy die glorie verboert hebben ende den goeden en salt niet ontfarmen dat sy selen sien die quade in de pine. Ja al sieter de vader tkint in ende tkint <milestone unit="fol" n="90r"/> den vader, ende de moeder de dochter ofte [de] dochter de moeder ofte de man sijn wijf ofte dwijf den man, soe en selen sijs geen deren hebben, maer het sal hem sijn ene bliscap dat sy dat sien, ghelijc oft wy vissche sagen spelen int water. Want sy selen sien Goids wrake over die sonden; ende hem sal goet duncken Goids oirdeel. Ende [na dat oirdeel] selen die quade niet sien die goede in die glorie, want sy selen sijn inden afgront vander hellen inden grooten tormente.</p>
</div>
<div type="subchapter"><head type="subchapter">287 Die coninc vraecht: Die gene die sijn in die helle ende die gene die sijn [selen] in hemelrike na de comst des vrays profeten, mogen sy weten dingen die in die werelt sijn?</head>
<p>Sidrac antwort: Die zielen vanden goeden gerechten kinnen alle die goede menschen, haer name, haer spraken ende hare verdiensten, alsoe oft sy altoes by hem geweest hadden; ende die quade menschen kinnen sy, want sy weten waer omme dat sy verdoemt sijn. Ende die gherechte bidden voer die ghene die sy minnen op eerterike ende voir die ghene die hulpe [aen hem] begeren; want die bede vanden gherechten die es herde goet ende van grooten oirboere want sy hebben al dat sy begeren sonder enich verlingen. Noch es ene andere maniere van bedingen, dats alsi mogen presenteren hare goede gewerke voir Gode ende die pine die sy gedoecht hebben doer die minne Goids. Maer wet dat sy voir niemen en bidden sy en sien dat Gode ghenuechlijc sy, want anders ware haer bede sotheit.</p>
</div>
<div type="subchapter"><head type="subchapter">288 Die coninc vraecht: Die goede menschen hebben sy volmaecte bliscap in dander werelt?</head>
<p>Sidrac antwort: Neen sy niet; die gene die gesent sijn in enen oirbore ende haers geselscap[s] wachtende sijn en hebben ghene volmaecte bliscap vore dat hare gesellen comen sijn. Aldus eest vanden <pb n="175"/> goeden zielen, sy hoepen ende verbeiden altoes [meerre] bliscapen, want hare bliscap en es noch niet volmaect; ende daer omme verlanct hem zere na hare geselscapen, dats na haren lichamen; want alse die lichamen [ende die zielen] vergaderen selen, dan selen sy hebben volmaecte bliscap. Want dan selen sy op varen hoge inden hemele inde bliscap sonder inde ende besitten die stoele der ingele inder glorien, uut welken stoelen die quade ingele geworpen worden mits hare hoverden. Ende alsoe gelijc selen die quade versamenen metten lichamen ende gestoten werden in de helle in pinen ende in rouwen sonder inde.</p>
</div>
<div type="subchapter"><head type="subchapter">289 Die coninc vraecht: Weten die <milestone unit="fol" n="90v"/> zielen al datmen doet [in eerterike]?</head>
<p>Sidrac antwort: Die zielen vanden gherechten weten alle dinc die men doet in eerterike. Maer die gene die sijn in pinen en weten anders niet dan hem die goede ingele ende die heylege vertellen ende die ghene die sijn in die helle en weten niet meer wat in eerterike gesciet, dan men in eerterike weet wat in de helle gesciet. Ende selke sijn die weten dinge die dandere niet en weten ende sijn hem ontdect van Goids weghen.</p>
</div>
<div type="subchapter"><head type="subchapter">290 Die coninc vraecht: Mogen de zielen hem vertogen den genen dien sy willen?</head>
<p>Sidrac antwort den coninc: Die zielen vanden goeden menschen vertoenen hem wel den genen dien sy willen, den genen die waken oft dien die slapen. Maer die gene die in pinen sijn en mogens niet doen, sy en hebbens oirlof vanden ingelen ende dan vertoenen sy hem omme dat men bidden [soude] voer haer verlossenesse. Ende alsi verlost sijn soe doen sijt te wetene haren vrienden. Ende die in die helle sijn en mogen hem niene vertoenen ende alse ons duncket dat sy hem vertogen die ter hellen sijn, dat en sijn sy niet, maer het sijn die duvele die hem transfigureren alse ingle omme dat sy die liede willen bedriegen.</p>
</div>
<div type="subchapter"><head type="subchapter">291 Die coninc vraecht: Die droeme ende die visione waer af comen sy?</head>
<p>Sidrac antwort: Selc stont comen sy van Gode alse hy vertoenen wilt iet dat gescien sal; selc stont vanden duvele alse hy iet quaets te voren bringen wille; selc stont van den humoren die vermoveren omtrint therte; selc stont van volheden des lichamen van te vele etene ende drinckene; selc stont van te vele vastene, selc stont van <pb n="176"/> dingen diemen gesien ofte gedaen heeft ofte om dat men gepeins heeft sdaechs ofte tsnachs.</p>
</div>
<div type="subchapter"><head type="subchapter">292 Die coninc vraecht: Sal God vergeven alle die sonden die men doet in eerterike?</head>
<p>Sidrac antwort: God mits sire ontfermicheden es genadich ende mechtich ende alle de sonden die men doet selen vergeven werden sonder dese. Die doot slaen, die liegen, die roven, die dragen valsch orconde, die sondegen met haren live, die andere sonde doen, die versworen sijn die in keesdomme ende in overspele liggen, die gierege, die nidege, die luxuriose, [die leckere], die leven in twiste, die dooden vader ende moeder, hare kindere, hare broedere, ende C. M. menschen, allen desen salt nochtan God vergeven, eest dat sy in hem geloeven willen ende <milestone unit="fol" n="91r"/> doen sine gebode ende die quaetheit laten voir hare doot. Ende eest dat sy des niet en doen, sy selen verdoemt werden ewelike. Die ander sonde eest datter de mensche in sterft ende hem niet en bedinct no en betert noch gene genade en bidt voir sine doot, hine mach nemmermeer aflaet hebben, maer blijft verdoemt ewelijc.</p>
</div>
<div type="subchapter"><head type="subchapter">293 Die coninc vraecht; Die bome die God maecte int begin van eerterike, droegen sy vrucht ten iersten male?</head>
<p>Sidrac antwort den coninc: God mits sire goedertierenheit maecte Adame ende Yeven al volmaect, alsoe maecti alle dinc, ende die bome vrucht dragende elc van sinen saysoene die goet tetene was in der selver uren. Ende die bome die van dier uren van saysoene niet en waren van vruchte te draghen diemen eten mochte, sy dragen in der selver uren lovere ende bloeme na de maniere van haren saysoene. Ende alsoe vander tarwen ende anderen sade, want elc dinc in hem selven draecht vrucht na sine natuere.</p>
</div>
<div type="subchapter"><head type="subchapter">294 Die coninc vraecht: In wat uren ende in wat saysoene was Adam ghemaect?</head>
<p>Sidrac antwort den coninc: Inden ij iersten dagen van der manen die Adam ierstwerf noemde Galerigap soe werti ierst ghemaect ende dat was op enen Vriendach, maer doense Adam ierst sach wassi van iij dagen ende hietse prieme. Ende van Noes tiden ende na der diluvien soe hebben die mane ende die maende ander namen ende ander liede selen comen na ons diese anders noemen selen. Ende <pb n="177"/> op dien dach dat Adam wert ghemaect soe ontfinc hy den geest des levens ende op dien dach soe sterf hy ende Noe. Ende opten selven dach sal geboren werden ende sterven die vray prophete in eerterike ende op dien dach selen vele grooter dade ghescien op eerterike.</p>
</div>
<div type="subchapter"><head type="subchapter">295 Die coninc vraecht: Wie maecte den iersten wijn?</head>
<p>Sidrac antwort: Noe maecte den iersten wijn na die diluvie want te voren en was noit wijn want die liede en droncken genen wijn van Adams tiden toter diluvien noch en rechende noit ende aten noit vleesch. Ende na die diluvie was die werelt ghemaect al nouwe ende die complexie[n] van den lieden ende van anderen [dinghen] waren oft sy verwarmt waren ende verwandelt van ere manieren in dandere. Ende doe begonste men [ierst te drinckene wijn ende tetene vleesch] ende doe was Noe verwijst van den ingelen hoe hy wijn maken soude want daer groot orbor ende groot profijt aue comen <milestone unit="fol" n="91v"/> soude. Aldus was wijn ierst ghemaect mits den wisene ende leerne der ingele ende biden gebode Goids.</p>
</div>
<div type="subchapter"><head type="subchapter">296 Die coninc vraecht: Doen Adam was gegaen uten paradise vanti doe te hant vrucht af te levene?</head>
<p>Sidrac antwort: Adam en was noit ghemaect int paradijs maer hy was ghemaect in Ebroen daer hy doot ende begraven was. [Ende daer hy ghemaect was] soe maecte God alle dinc (omme) te sinen behoef. Ende doen werti gedragen int paradijs ende daer was sijn wijf ghemaect van hem ende doe vanti die benedide vrucht. Ende doen hy brac tgebot sijns sceppers werti verwijst scandelijc uten paradise ende ontcleet vanden clederen der gracien ende doe keerdi in Ebroen daer hy ghemaect was ende vant vruchte ghenoech af te levene.</p>
</div>
<div type="subchapter"><head type="subchapter">297 Die coninc vraecht: Maecte God [andere] nieuwe vruchte na die diluvie?</head>
<p>Sidrac antwort: Neen hy niet dan de selve die altoes geweest hadden vanden beginne van eerterike. Doen [die diluvie leden was] droech deerde weder alle boeme ende alle dinghe alse te voren. Ende die wortelen waren bleven mits den wille Goids ende alse die diluvie wech trac soe worden die wortelen levende ende vergroiden ende droegen vruchten om die lijfnere Noes ende sire maysenieden.</p>
</div>
<div type="subchapter"><head type="subchapter">298 Die coninc vraecht: Doe Noe ende sine mayseniede gingen in darke waren sy doe vremde in eerterike?</head>
<p>Sidrac antwort: God en maecte noit mensche no maken en sal, <pb n="178"/> hy en was vremde in eerterike ende moet vremde sijn in dese werelt. Ende wy sijn alle vremde hier ende selen sijn der worme herde saen, want hier mogen wy niet lange dueren. Want in dese werelt en hebben wy ghene erve, maer in dander werelt dat onse rechte lant es; hoe lange wy beiden, daer moeten wy emmer toe oft int goede oft int quade na dien dat wy verdient hebben op desen eerterike. Want alle menschen leven enen corten tijt ende moeten [emmer] in dander werelt.</p>
</div>
<div type="subchapter"><head type="subchapter">299 Die coninc vraecht: Waer sat die arke doen die diluvie wech ginc?</head>
<p>Sidrac antwort: Darke sat op enen berch int groote Ermenien alsoet God woude ende daer stoet sy menegen dach ende van haren houte soe becleef in deerde; daer af wiesen groote hoge bome ende die bome selen dueren toten inde van der werelt inder gedinckenessen vander diluvien die quam omme die sonde der menschen, dat men daer by weten sal, dat de sonden quaet sijn ende datse God haet ende dat wise haten selen ende vlien. <milestone unit="fol" n="92r"/></p>
</div>
<div type="subchapter"><head type="subchapter">300 Die coninc vraecht: Waer af comt dontfermenesse?</head>
<p>Sidrac antwort: Dontfermenesse comt vander suverheit ende vanden sweete des herten, want dontfermenesse es gelijc Gode ende uut Gode comen alle doechden ende weerdicheden ende alle ontfermherticheit, genade ende alle goedertierenheit. Ende die ontfermenesse in hem heeft, God heeft ontfermenesse sijns al ware hy sijn viant, want het sal gescreven sijn in den gelove des Goids soens: Here vergeef ons alse wy vergeven den anderen. Die niet en vergeeft dien en sal niet vergeven werden. Dontfermenesse comt vander moruheit ende vanden sweete der herten; want het sweet om genen arbeit dient hebben mach, maer alse hem enich dinc ontfermt soe swetet ende alset dan sweet soe eest moru ende teder om dontfermenesse die es in hem. Ende die ghene die niet sweten en mogen die sijn hart ende en hebben ghene ontfermenesse in hem ende God en sal haers niet ontfermen.</p>
</div>
<div type="subchapter"><head type="subchapter">301 Die coninc vraecht: Bliscap ende raste van deser werelt weder sijn sy goet oft quaet?</head>
<p>Sidrac antwort: Die ghene die soeken die bliscap ende die raste van deser werelt sy doen quaet ende sy soeken tfier vander hellen, want van dien esser luttel sy en sijn verdoemt ter hellen. Want men <pb n="179"/> mach niet wel dienen twee heren deene en moet qualijc gedient sijn. Die gene die de genoechte ende die raste [des lichaems] begeren, [die minnen de] werelt [ende die werelt es een delijt] ende dat delijt dat es die wille des duvels. Ende daer by en minnen sy Gode niet no en dienen no en willen no en mogen, want sy sijn soe zere gebonden metten sonden der werelt mits delijt ende rasten, dat sy Goids vergeten ende sine gebode ende en connen hem niet gedienen no gekinnen. Ende God en sal hem oec niet kinnen ende al om harer delijt, want dat delijt dat sijn al sonden ende die sonden sijn die duvele ende de duvele sijn de werelt. Ende de sonde compt ute des menschen quade wille ende die quade wille es die helle den genen die minnen dat delijt ende die verweentheit. Ende die haten dat delijt ende de ghenoechte der werelt, sy haten den duvele ende minnen Gode ende God salse minnen ende kinnen in hemelrike.</p>
</div>
<div type="subchapter"><head type="subchapter">302 Die coninc vraecht: Salmen ontfermenesse hebben der gere die in pinen sijn ende salmense verlossen?</head>
<p>Sidrac antwort den coninc: <milestone unit="fol" n="92v"/> Die ghene die verlossen creatueren die in pinen sijn ofte die in ghevanckenesse sijn, hy doet groote ontfermenesse; al waert een vogel oft een beeste hy doeter herde wel ane. Dat en es niet te verstane van vogelen, beesten ende andere creatueren die men eet ende daer men af leeft, want die mach men [coenlike] nemen ende eten. Ende hevestu ene beeste die dy soe lange gedient heeft dat sy nemmermeer en mach, dien en soutu nemmermeer quellen; maer laettuse gaen soe heefstu ontfermenesse in dy. Ende eest dattu ontmoets eneghe beeste die quaet es ende anxtelijc ende sy dy gheen quaet noch anxt en doet noch anderen vore ghedaen heeft, die en soutu niet doden want du en hevessche niet ghemaect. Want die ghene diese ghemaect heeft ende ontmaken sal alsi wille, hy maectese van selker manieren. Maer wilse dy quaet doen soe mogestuse coenliken doeden, want elc mensche es hem sculdich te verweerne.</p>
</div>
<div type="subchapter"><head type="subchapter">303 Die coninc vraecht: Welc es nutteliker te drinckene soe goeden wijn soe dwater?</head>
<p>Sidrac antwort: Die wijn es een herde edel dinck ende hy es gesonde ende salicheit des lichamen ende der zielen, want met wine mach de mensche behouden ende ghenesen sinen lichame in vele <pb n="180"/> manieren van siecheden. Die wijn es goet den ghenen diene drincken matelijc ende te redenen ende arch no scade hem en doen noch anderen; desen lieden es beter gedroncken wijn dan water. Ende den quaden ende den riesen die den wijn drincken ombescedelijc ende boven mate ende verdrincken haers selfs sin, ende die liede dan verslaen ende thare nemen ende vechtinge ende twist maken, hem ware beter gedroncken water dan wijn; ende die en souden met rechte genen wijn drincken daer sy haren sin met verliesen ende hem selven quaet doen ende anderen lieden. De wijn maect den goeden, diene met maten drinct, therte gesont, reine ende oetmoedich ende de wijn maect den quaden therte gram, fel ende hert. Ende daer omme seggen wy dat de wijn es beter den goeden ende dwater es beter den quaden.</p>
</div>
<div type="subchapter"><head type="subchapter">304 Die coninc vraecht: Salmen hebben ghenoechte in enich spel?</head>
<p>Sidrac antwort: In gheen spel dat in de werelt es salmen hebben genoechte, want wat ghenoechten datmen heeft anders dan in Gode <milestone unit="fol" n="93r"/> hoert dats al scalcheit ende nidicheit; ende sonderlinge ghenoechte met wiven dats fonteine des duvels. Ende waer in dat men ghenoechte heeft sonder te dingen die te Gode horen daer doet men den wille des duvels. Het sal noch op comen ene grote sonde in die werelt datmen heten sal [dobbelspel] dat (een spel) des duvels spel sijn sal, dat enen widen wech maken sal ter hellen weert, al welken wech vele liede selen varen ter hellen. Dat spel sal sijn sorgelijc ende berde quaet den menscen ten lichamen ende ter zielen ende verlies mede des goets; ende der tiedeselen vele mits den spele loechenen ende versweren haren sceppere. Ende alle die ghene die af gaen haren God op eerterike, God sal hens af gaen inden hemele sy en soeken genade voir haer doot.</p>
</div>
<div type="subchapter"><head type="subchapter">305 Die coninc vraecht: Alse de mensche es heet om iegen iemene te vechtene ende te sceldene, hoe mach hy dat scouwen dat hijs ontga?</head>
<p>Sidrac antwort: Alse iemen es verhit op enen anderen om scelden oft om striden, soe soude hy dincken om Gode ende omme sine ziele ende datti ghene dingen en doe dat hem worpe in scaden ende in verlies [des lichamen ende der zielen] ende toe in scanden ende soe salmen pensen omme ander dinc ende vechten iegen therte ende den quaden wille. Ende en can men des niet gedoen soe salmen trecken buten den lieden ende scelden iegen hem selven ende <pb n="181"/> paerlementen ende seggen ute dat hem leget opt therte, alsoe oft ware vore des geens ogen [daer hijt iegen heeft], ende die heetheit die hem leget opt therte ende inden buuc die sal ute gaen ten monde ende ten leden; ende dat herte sal ghesist werden ende vercoelen ende te hem selven comen.</p>
</div>
<div type="subchapter"><head type="subchapter">306 Die coninc vraecht: Doeti quaet die hem beroemt van sinen sonden?</head>
<p>Sidrac antwort: Die ghene die hem beroemen van haren sonden die sijn ministrele des duvels want alle die sonden comen vanden rade des duvels. Ende [die] hem beroemt van dien dat hem die duvel raet, hij es rechte ministreel des duvels, want hy ontdect des duvels werke den menschen [ende sondeget herde zere; ende hy doet sondegen andere menschen] die pensen selen omme sine quaetheit ende schuldich sijn met hem van diere sonden om gedincken, want hy hem sine quaetheit cont ghemaect heeft.</p>
</div>
<div type="subchapter"><head type="subchapter">307 Die coninc vraecht: Mach enich quaet mensche hebben groote sciencie?</head>
<p>Sidrac antwort: Men vint in quaden menscen groote sciencie, maer men <milestone unit="fol" n="93v"/> hetet ghene sciencie daer omme [dat] tfat daer sy ute compt niet en siet ende blint es, want saghe hy hy en dade gheen quaet. Ende die wijsheit en es niet te prisene die daer ute compt, want dair soe vele sonden inne sijn; alsoe gelijc oft ghi saget ene lelike corre die zere stoncke ende eyselijc ware ane te siene ende ghi inde corre saegt liggen een herde scone dinc, dat ware daer swaer te hebbene ende het soude in die corre qualijc voegen. Alsoe es die consciencie qualijc geseten in enen quaden besondichden lichame. Want die lichame des sonderen es vele leliker dan die lelicste corre vander werelt. Daer omme seggen wy dat sciencie des sondaren die gheen werc en werct der sciencien, dats van Goids wille, sine sciencie ende sine wijsheit en es gene sciencie. Het sijn vierderande sciencien; dierste inden ghenen die in Gode geloeft ende sine gebode hout; dandere es inden sondare[n] die(s) wijs willen sijn ende qualijc hem keren, soe dat sy Goids gebode niet en houden; dese es wijsheit slichamen ende es volmaect voer den duvel. Die derde es inden iongen mensche die van wisen sinne es ende met sire ioget alsoe doet, dat sine wijsheit over niet gehouden en es met siere iolijsheit. Die vierde wijsheit es inden armen man, die onder die liede over niet gehouden en es ende nochtan herde <pb n="182"/> wijs es ende die vele gesien heeft ende wel ende wiselijc berechten can alles dies men hem vraecht. Daer omme en salmen niemens sciencie oft wijsheit mesprisen die soe arme oft soe clene sijn; want uut ere armer fonteinen mach alsoe soeten ende alsoe groot water lopen alse ute ere grootere; ende een clein man worpt selc stont enen steen, sy twee en constene niet geheffen; daer omme en salmen niemen mesprisen.</p>
</div>
<div type="subchapter"><head type="subchapter">308 Die coninc vraecht: Waer by hebben die wive die bliscap ende den rouwe vander werelt?</head>
<p>Sidrac antwort: Die wive hebben die bliscap ende die droefheit vander werelt daer omme dat sy dbloet ende die hersenen hebben vele lichtere dan die manne. Sy sijn alse die clene riserkine van den bomen die nigen voer den wint alsi wait, wanen datti compt. Aldus soe sijn die wive, want en mach soe clenen dinc niet sijn die sy horen ofte sien, sy en lachen, criten ofte weenen; ende dat es vander lichtheit des bloets, dat sy dus cranc sijn van sinne. Want waren sy vroet <milestone unit="fol" n="94r"/> alse manne, men soudse maken rechteren [ende] gebiederen ende sy souden vonnessen ende gebieden gelijc den mannen; ende daer omme dat sy luttel bloets hebben ende ongestade sijn van herten soe laetment te doene. Want handelinge geloven sy ende ongeloven van dien dat sy horen oft datmen hem seit ofte doet. Ende daer omme hebben sy die bliscap ende den rouwe vander werelt. Ende eer souden LXX wive verleit sijn dan een vroet man; dats omme den crancken ende den onvasten sin die sy hebben.</p>
</div>
<div type="subchapter"><head type="subchapter">309 Die coninc vraecht: Sal een mensche dicke gaen sien sinen vrint?</head>
<p>Sidrac antwort den coninc: Du en sout niet dicke gaen sien dinen vrint, want du moges soe dicke te hem gaen, hem mochs verdrieten. Maer du sout wachten den tijt ende den poent, want hy heeft lichte te doene in sire herbergen met sinen wive, met sinen kinderen ende met sire maysenieden, dats hem vernoyen soude dattu over hem quams. Ende besich by dy selven oftu wars in diere herbergen, ofte dy op selken poent niet verdrieten en soude, dat yemen quame over dy alse du erre waers oft iet te doene hads met dinen kinderen oft bruederen, dattu niet en wouts dat iemen wiste. Daer omme alse du gaen wils te dijns vrients huse soe doe hem te voren weten dattu comen sout; soe does du hovesscheit.</p>
<pb n="183"/></div>
<div type="subchapter"><head type="subchapter">310 Die coninc vraecht: Salmen den vrint toenen lelijc gelaet alse hy comt in eens herbergen ent geen tijt en es?</head>
<p>Sidrac antwort: Bestu in dire herbergen met diere maysenieden ende dijn vrint compt over dy ens dy vernoit, du en sout hem daer omme niet toenen lelijc gelaet noch gramscap, maer du sout hem toenen scoen gelaet ende ere doen na dine macht. Want beter es dattu heves danc van dinen vrint in diere erscap dan dune verbolges, want toenstu hem quaet gelaet soe sal hijs hem moyen op dy. Ende alse du wils dat niemen over dy en come ende du selke dingen te doen heefs binnen dinen huse, die du wils dat niemen en wete, soe slute dine poerte, soe en mach niemen comen over dy du en wiltene hebben.</p>
</div>
<div type="subchapter"><head type="subchapter">311 Die coninc vraecht: Eest goet datmen eet alle dinc?</head>
<p>Sidrac antwort: Alle dingen die God ghemaect heeft omme tetene, die sijn alle gans. Maer die sieke om sine crancheit moet eten vanden <milestone unit="fol" n="94v"/> crancxsten ende den cleenleecxsten; ende den ghesonden es al goet dat men eten mach. Aldus soe es alderhande spise goet den lichame, maer den sieken mescompt een clene dinc meer dan den ghesonden ende moeten hem bat hoeden.</p>
</div>
<div type="subchapter"><head type="subchapter">312 Die coninc vraecht: Welke liede beroemen hem meest?</head>
<p>Sidrac antwort: Van lieden die hem meest beroemen sijn iij manieren. Ierstwerf doude sot die hem beroemt van siere joncheit ende vertelt van sire vromicheit ende van grooten daden die hy dede in sire joncheit, weder[t] waer oft gelogen zij ende verseggen hare boerdene ende hare sotheden ende beroemen hem ende en verstaen niet dat de ghene diet horen haer sceren daer mede maken ende des hem niet en geloeven, al eest dat sijs hem volgen. Dander maniere es van den vremden lieden, die vertrecken ende hem beroemen van grooten dingen ende van rijcheden die hem ghescieden ende die sy hadden in haer lant; ende iegen enen dies geloeft sy X makens haer sceren. Die derde maniere es die sotte rike man, die vertelt groote dingen ende groote logenen; ende die ghene diet horen weten wel datti liecht, nochtan volgen sijs hem van al datti seecht (ende) omme sine rijcheit, want sy mogen sijns behoeven.</p>
</div>
<div type="subchapter"><head type="subchapter">313 Die coninc vraecht: Hoe compt dat die clene kinderkine alse beesten sijn ende niet en verstaen noch en weten?</head>
<p>Sidrac antwort den coninc: Die clene kinderkine sijn groene ende teder ende en hebben ghene vroude in eerterike no van etene no van drinckene, no van gane no van stane ende sy en mogen niet spreken <pb n="184"/> vore dat hare tijt compt. Ende dese natuere heeft hem God gegeven omme scande te doene den duvele, dat alse arme een dinc ende min wetende dan ene beeste alsi clene es, soe vroet ende goet werden sal, dat sy hebben sal dat erve datti verloes met siere sotheit. Want het sijn beesten ghenoech die verstandeger sijn dan clene kinderkine ende daer omme heves de duvel groote scande, dat soe clene een dinc beiagen mach ende verdienen die herberge ende [dat erve] dat hem God ghegeven hadde datti verloes met sinen overmoede. Hets oec ene andere maniere waer om dat hem de clene kinderkine niet en verstaen. Dats daer omme dat sy comen sijn vanden sade des menschen ende sijn van crancker <milestone unit="fol" n="95r"/> natueren ende van crancker complexien. Doe God Adame gemaect hadde ende hy hem in blies den gheest, alsoe saen dancti Gode sinen sceppere ende wiste alle dinc, want hij en was van ghenen sade maer vanden ademe Goids. De andere die van hem comen, sijn vanden sade des vaders ende der moeder; daer omme en sijn sy niet also verstandich alse Adam, die vader no moeder en hadde dan allene Gode ende sinen heylegen wille.</p>
</div>
<div type="subchapter"><head type="subchapter">314 Die coninc vraecht: Wanen compt die sin ende hoe?</head>
<p>Sidrac antwort: Die sin compt van puere herten, van pueren bloede ende van pueren hersenen. Die de ij van desen puer heeft ende dat derde niet puer, hy en heeft ghenen natuerliken sin in hem; alsoe alse een man met ere ogen niet alsoe wel en siet alse met twee ogen. Ende hevestu puer herte ende puer hersenen ende doncker bloet, weet het becommert ende verdonckert therte ende die hersenen alsoe dattu niet en moges hebben goeden naturliken sin. Ende dit comt al bi den planeten ende der ordinancien Goids des sceppers.</p>
</div>
<div type="subchapter"><head type="subchapter">315 Die coninc vraecht: Waer af comt dat suchten?</head>
<p>Sidrac antwort den coninc: Dat suchten compt van ij dingen. Dierste es alse dbloet worpt ene hete locht die omvaet dat herte, soe es dat herte met diere locht verladen ende sucht dat herte ende ontlaet hem van diere locht metten suchtene. Dander es alse dat herte gestoert es ende tongemake, soe berueren hem die humoren in al den lichame ende gheven der herten ene groote hitte, die soe groot es dat sijs niet verdragen en mach; ende dan moetse hare ontladen met grooten suchtene vander hitten oft sy en mochten den last anders niet gedragen.</p>
<pb n="185"/></div>
<div type="subchapter"><head type="subchapter">316 Die coninc vraecht: Waer af recht hem des mans let ende wert groot ende weder cleine?</head>
<p>Sidrac antwort: Des mans let gaet ute ende wast van drien dingen: mits der ogen, mits der herten ende mits volheden des buucs. Alse de ogen sien een scone wijf daer sy ghenoechte in hebben, soe doen sijt te hant verstaen der herten ende dan heeft dat herte begeerte te dien wive met grooten ghepense; ende dat gepens doet verrueren die humoren ende die humoren slaen dan nederweert te dien lede daer die wille der natueren es ende soe moet dat let wassen by natueren; want dat let es ghemaect na die maniere <milestone unit="fol" n="95v"/> vander blasen. Dander maniere es vander herten, alsi penst omme alsulke dinge ende ghenuechte dat de humoren oec verrueren ende nederweert slaen alsic vore seide. Die derde maniere es herde sorchlijc, dats de wille die comt van volheden des buucs ende van rasten; ende daer af ontsteken alle die humoren ende slaen nederweert ende doen dat let rechten. Ende alse die hitte van den humoren wech gaen danen sy quamen (ende) dan ontswelt dat let ende soe es die wille vergaen. Maer alse die lichame pijnt ende arbeit, soe en mach hem die volheit des lichamen niet deren. Ende alse die ogen niet en sien soe en wert dat herte niet ontsteken in begeerten; ende daer omme en sal niemen sottelijc pensen no sien no te vele rasten geven sinen lichame; want die aldus doen woude, te bat mochti bedwingen sijn let.</p>
</div>
<div type="subchapter"><head type="subchapter">317 Die coninc vraecht: Van welken elementen mochte men best ontberen?</head>
<p>Sidrac antwort den coninc: Van genen van [den] iiij elementen mochte men ontberen, want die lichame behoeft van enen ende van anderen. Ofte men seide aldus: Ofte een ware in de zee in een scip ende hadde alles des hem behoefde, soudi mogen ontberen der eerden? Neen hy niet, want en hadde die eerde geweest, tscip en hadde niet gheweest. Waer oec yemen die seide datti viers ontberen mochte ende sine spise rou eten woude, dat en mochte niet sijn, want en hadde die hitte geweest vander sonnen, die vrucht en hadde niet mogen wassen. Ende seide yemen datti leven soude sonder water te drinckene, ende wijn drincken altoes, hy en souts niet mogen doen, want en dade dat dwater, derde en gave gene vrucht. Ende sonder die locht en mochte oec niemen leven, want die ware daer hy gene locht en hadde, hy soude sterven; ende en dade oec de locht, deerde en soude gene vrucht dragen.</p>
<pb n="186"/></div>
<div type="subchapter"><head type="subchapter">318 Die coninc vraecht: Waer omme en hebben niet de wivekine vanden vogelen natueren alse die beesten hebben?</head>
<p>Sidrac antwort: Waert dat de wivekine vanden vogelen hadden natuere alse andere beesten, soe en souden sy niet mogen vliegen. Ende God met siere goedertierenheit maectese selc alsi sijn souden, want hare lichamen souden vervult sijn worden vanden winde. Ende haddense hare jongen gedraghen in haren lichame, soe soudense [alsoe] swaer geweest hebben dat sy niet en hadden mogen vliegen.</p>
</div>
<div type="subchapter"><head type="subchapter">319 Die coninc vraecht: Wie gevoelt dat wee als men van hier scheyt, ofte die lichame oft die ziele?</head>
<p>Sidrac <milestone unit="fol" n="96r"/> antwort: Vier dingen sijn daer de ziele(n) sceet vanden lichame. Die ziele heeft anxt ende zericheit; die lichame heeft pine ende rouwe. Die anxt vander zielen die es soe groot ende soe sterc en mochte geen mensce gepensen, want sy hare mesdadich kint ende ontsiet haren gerechten rechtere. Die zericheit der zielen es oec alsoe groot, al sage een wijf doden hare kindere vore hare ogen, sy soude onna sijn alsoe zerich. Die pine vanden lichame es soe groot ende soe sterc dat ment niet gepensen en mochte. Want dat een mensche geslagen ware met hameren op enen aenbilt ende hy niet sterven en mochte ende hy geslagen worde also clene ende alsoe smal datti gaen mochte doer een hantvingerlijn, soe en waert niet dat tiendendeel vander pinen des lichamen alse die ziele van hem sceet, [ja hoe cort sy sceet van hem.] Die lichame heeft oec rouwe daer omme datti keert tasscen ende wert niet. Want dat een mensche soe mechtich ware datti here ware van al der werelt ende alle die lieden, beesten, vogelen stonden te sinen gebode ende hem ere daden ende reverencie; ende de mensche verlore sine rijcheit ende dit voirdeel ende dese ere, ende soe arm woirde ende soe neder datti niene hadde tetene enen dach, soe en ware al dit niet tiendendeel vanden rouwe dat die lichame heeft alse die ziele sceet van hem.</p>
</div>
<div type="subchapter"><head type="subchapter">320 Die coninc vraecht: Waer omme en verstaen hem niet die kindere ende waer omme sijn sy soe clene [ende moylijc op te houdene]?</head>
<p>Sydrac antwort: Om twee saken eest dat die kindere clene ende onverstandich gheboren werden ende moylijc sijn op te houdene. Deene es om die sonden die Adam dede iegen sinen sceppere, ende <pb n="187"/> daer omme bleven sy alle becommert die van hem quamen ende die van hem comen selen; alsoe dat sy hem qualijc verstaen alse beesten, [omme dat Adam hem verstont alse een beeste] met siere gulsernien, doen hy begeerde tetene dat hem God verboden hadde. Ende en hadde hy die sonde niet ghedaen, al dat hem na quam hadde alsoe verstandich gheweest cleene ende groot. Dander dat die kinderkine [moylijc] sijn op te houdene dats daer omme, dat Yeve hadde doen bliscap doen Adam at den appel dien hem God verboot; want daer by waenden sy gelijc sijn Gode. Ende daer omme hadden sy pine ende moyenesse hare kindere op te voedene; <milestone unit="interpolation" n="openi532" />(<hi rend="italic">(druk:) ende alle wive moeten moyenesse hebben hare kindere op te voedene</hi>)<milestone unit="interpolation" n="eindi532" /> gelijc dat Yeve dede ende daer omme bliven die wive altoes in ghedinckenessen dat sy bliscap hadden om dat tgebod Goids gebroken was. Ende daer omme hevet dwijf altoes pine ende arbeit <milestone unit="fol" n="96v"/> ende sorge met spinnene, met wasschene, met kindere op te houdene, daer groote pine ende sorge ane leecht; ende met menegen anderen ongevalle daer sy met becommert es.</p>
</div>
<div type="subchapter"><head type="subchapter">321 Die coninc vraecht: Hoe salmen leven in dese werelt?</head>
<p>Sidrac antwort: Men sal leven in ere manieren ende in ere andere maniere [sterven ende in ere andere maniere] opverstaen. Men sal leven getrouweleec ende goedertierlijc elc van sinen aerbeide ende van sire gherechter winningen ende sal altoes hebben minne te Gode. Ierstwerf Gode loven ende aenbeden ende vlien dleven ende die ghenoechte die ter werelt hoert; die gene die dit doen leiden een erachtich leven. Dander maniere es datmen sterven sal heylichlijc, dats te wetene: die in Gode geloven ende hem kinnen ende aenbeden ende geerne ende verduldichlijc sterven omme Gode ende omme die minne van hem [in ghewaregher berouwenesse van haren sonden], die selen opverstaen met groter glorien alse God wilt.</p>
</div>
<div type="subchapter"><head type="subchapter">322 Die coninc vraecht: Sal de mensche zere ontsien sinen viant?</head>
<p>Sidrac antwort: Es dijn viant sterc ofte cranc, du en soutene niet te zere ontsien noch oec dy te zere ghetroesten, want ongedeelde dingen siet men dicke gevallen. Selc wert heden verwonnen die mergen verwint ende selc verwint heden, hy wert mergen verwonnen. Ende die den anderen niet en ducht, een ander en ducht hem niet; ende die hem alte zere ducht, hy nedert hem ende ontweert alte zere. Ende die hem alte zere getroest, heeft dicwile alte groote scade. Want die ducht altoes draecht, hy draecht groote pine ende <pb n="188"/> groote bordene over hem; ende die hem selven alte zere ghetroest, hy draecht sine(n) grote(n) scade ende sine doot. Daer omme salmen duchten ende ontsien alst tijt es ende alst sinen tijt heeft sal hem een man getroesten <milestone unit="interpolation" n="openi532" />(<hi rend="italic">(druk:) ende Gode te bate nemen</hi>)<milestone unit="interpolation" n="eindi532" /> [<hi rend="italic">door Oris uit de druk toegevoegd</hi>].</p>
</div>
<div type="subchapter"><head type="subchapter">323 Die coninc vraecht: Sal een mensche spelen enich spel met sinen vrint?</head>
<p>Sidrac antwort: Hoet di van te spelene enich dinc iegen dinen vrient ende iegen andere te spottene, want daer af mochti vele quaets comen. Want van spelene met woirden ofte met handen, dair af comen groote bolgenscape ende manslachte al waert iegen dinen vrint ofte iegen dinen bruedere. Want doestu hem zere ofte quetstune ofte werpstune ter eerden ofte gheraecstune in eneger manieren, du soutene zere vergrammen; weder hy sy clene ofte cranc ofte onweert ofte bloede, elc houdet in hem al swiget hy. Ende eest dattune dan bespots soe doestu hem vele quaets in <milestone unit="fol" n="97r"/> sijn herte, ende waent dattu dit does op sinen lachter ende haetti daer omme toter doot. Maer du sout spelen metten lieden met sconen woerden ende seggen goede woerde ende ghescienessen, want daer af en mach anders niet comen dan doget, vrienscap, hovesscheit ende ghemintheit.</p>
</div>
<div type="subchapter"><head type="subchapter">324 Die coninc vraecht: Hoe sal hem die mensche houden iegen sinen viant?</head>
<p>Sidrac antwort den coninc: Du soutu houden manlijc ende vromelijc iegen dinen viant, al eest dattu hem ontsies ende bloede sijs; ende doestu aldus, dijn viant sal dy prisen ende ontsien ende en sal niet dorren comen in dine macht, want hy soude duchten verwonnen te sine van dy. Ende eest dattu vlies soe sal hy dy iagen, soe blijfstu verwonnen ende soe sal hijs dy lachter spreken ende en ontsien nemmermere. Daer omme soe sy altoes goet man ende vrome ende hout dine ere, soe soutu sijn geprijst ende geeert; ende al bestu bloede soe gelaet u vromelijc onder die liede, sy selen dy prijs geven. Ende emmer behout dine ere, want men sal wanen dattu vrome ende doegdelijc best ende sal dy dan dair over houden. Ende eest dat dine bloetheit wert ontdect enewerven soe bestu onteert tallen daghen ende onweert gehouden onder die liede; ende eest dattu yemen slaen wille ende te dy weert comt, nempt exemple aen hem ende keerdy te hem weert, soe mogestu hem nederen ende dy hogen. <pb n="189"/> Die hont alse hy vliet soe iagene dander honde ende scoren hem sijn vel ende sijn vleesch; ende alse saen alse hy hem verstout ende omme keert ende ter were set, soe trecken sy achter ende en dorren niet vechten iegen hem. Daensichte ontsiet den rugge niet, maer daensichte ontsiet wel daensichte.</p>
</div>
<div type="subchapter"><head type="subchapter">325 Die coninc vraecht: Welc es beter oft de rike oft die arme?</head>
<p>Sidrac antwort: Gheestelijc te nemene soe essi best die Gode meest mint. Die rike sorghen meer dan die arme, want soe sy mere hebben soe sy mere begeren. Ende hevestu goet soe doechstu alsoe vele alse dijn goet; ende hevestu enen penninc, [soe doechstu alsoe vele alse een penninc]. Die ghewarege prophete des Goids soens alse hy comt in eerterike, soe sal hy seggen met sinen heylegen monde: Alsoe vele alse du heves alsoe vele bestu weert. Maer hy en sals niet seggen omme den lichame maer omme die ziele; want alsoe vele alse die ziele heeft goets gedaen in dese werelt, alsoe vele sal sy hebben in dander werelt. Ende alsoe (vele) eest vanden lichame: alsoe vele alse hy macht heeft op eerterike alsoe vele doechti op <milestone unit="fol" n="97v"/> eerterike. Daer omme es die rike beter dan die arme beide na die ziele ende na den lichame; maer die rijcheit der zielen gaet boven al dander rijcheit.</p>
</div>
<div type="subchapter"><head type="subchapter">326 Die coninc vraecht: Alse een mensche es in ene stede daer hy wel es, sal hy die laten omme te soeken ene betere?</head>
<p>Sidrac antwort den coninc: Alse du best in ene goede stede daer du heves dine nootdorste ende daer du wel best, soe houti daer stille ende leef in payse ende en verwandelt dy niet ende en hebben ghene begeerte om ene betre. Maer alse dy God ene betere verleenen wille ende du seker best van ere betere, soe nemse ende houti in payse ende lati genoegen. Want diet al begeert hy verliest al. Ende selc waent vinden broot gebacken, hy vint cume coren opt velt; ende daer omme eest goet alse die mensche es in ene goede stede dair hy wel es, datti van daer niene kere omme ene andere te soekene, want hy mochte vollijc verliesen deen metten anderen.</p>
</div>
<div type="subchapter"><head type="subchapter">327 Die coninc vraecht: Wie sijn die ayste ende die sekerste die in die werelt sijn oft die rike oft de arme?</head>
<p>Sidrac antwort den coninc: Die rike sijn meer ayse ende die arme sijn meest seker. Want rike hebben des hem behoeft ende mogen hem ayse maken, mair sy sijn dicke in vresen ende in duchten van vergevene oft van verranessen om haer conincrijck te verliesene oft haer <pb n="190"/> rijcheit ende en dorren niet varen over al daer sy willen, sy en hebben met hem groot geselscap ende dat moet sijn met grooter sorgen ende coste; want soe waer groet cost es dair hoert groote soirge toe. Die arme gaen sekerlijc waer sy willen ende ontsien niet dat mense vergeven sal oft vermoirden om haer goet ofte verraden; ende alsi den buuc hebben vol broots ende waters soe sijn [sy] alsoe ayse alse die rike sijn van haren groten etene. Ende sekerheit es beter dan aysement, daer omme es de arme in sekeren state dan die rike.</p>
</div>
<div type="subchapter"><head type="subchapter">328 Die coninc vraecht: Sal een mensche geloven alles des men hem raet?</head>
<p>Sidrac antwort: Seker soe doestu alse een herde simpel mensche, daestu al dat u die lieden rieden; maer [men] sal horen al der lieden raet ende wel verstaen den enen ende den anderen. Ende die dinc die dy en duncken goet no getrouwe die soutu laten ende souts tiden ane dijns selfs raet. Ende duncti eens anders raet beter soe laet varen dinen raet ende doe den sinen. Ende eens vremts mans raet ofte <milestone unit="fol" n="98r"/> dijns knechts raet en soutu niet versmaden. Want soe wie met rade werct, hy wert van Gode gehouden over vroet ende over voirsienich.</p>
</div>
<div type="subchapter"><head type="subchapter">329 Die coninc vraecht: Salmen altoes scouwen die quaetsprekers?</head>
<p>Sidrac antwort den coninc: Sekerlijc die ghene die quaet spreken sal [men] altoes scouwen; ende die ghene diese mint hy mint des duvels busine. Want sy maken met haren quaetsprekene discoert onder die liede ende onder gebruedere; dair af comt mort ende verlies des lichamen ende der zielen. Die quaetspreker es seriant des duvels ende sijn sonderlinge knape ende en segt anders niet dan datti wille, dat es verranesse ende al quaet ende discoert onder die liede. Daeromme salmense haten ende scouwen boven alle dinc.</p>
</div>
<div type="subchapter"><head type="subchapter">330 Die coninc vraecht: Sal hem een belgen des dat hem een ander toent quaet gelaet?</head>
<p>Sidrac antwort: Al eest dat dijn vrient oft dijn brueder dy toent selc stont quaet gelaet, daer omme en soutu dy des niet storen want hy heeft by aventueren enege dinc int herte daer omme hy gram es, soe datti dy noch anderen en can getoenen scoen gelaet. Ende dat soutu verdragen ende sout pensen in dy selven, waers tu gram ende gestoert, dattu niet enen anderen souts mogen toenen goet gelaet, al waert dijn brueder; ende eest dattu enich dinc(s) sprecs ende dat een ander node hoert ende dy daer af toent quaet <pb n="191"/> gelaet, des en soutu dy niet belgen, want hij es lichte onwetende ende heet luttel sins ende en can niet bat. Want soe een mensche min weet ende min sins heeft, soe hy hem lichtere stoert dan die vroede; want al waert dat hem die vroede stoerde, hy en souts niet toenen van buten. Daer omme ontsietmen mere die bolgenscap vanden vroeden dan vanden sotten want die vroede connen hem bat [ende] behendeliker wreken ende houden dan die sotte; ende daer omme salmenne meest ontsien.</p>
</div>
<div type="subchapter"><head type="subchapter">331 Die coninc vraecht: Sal een mensche vergeten tslants dair hy in geboren ende gevoet was?</head>
<p>Sidrac antwort: Een mensche mach wel vergeten sijns lants. Eest dattu sijs arme ende en heves niet af te levene ende du dan trecx in een ander lant [daer] du vints goet ende ere, wel soutu dan vergeten dijns lants, daer du arm wars ende niet en hads. Al waerstu geboren int beste ende tscoenste lant van eerterike ende du dar hads vele mage ende vriende van <milestone unit="fol" n="98v"/> grooter macht ende du daer soe arm waers, dattu van armoeden daer niet bliven en mochs ende du dan ginges in een ander lant, daer du hads dine nootdorste, dats rechte dijn lant. Ende dlant daer du vints dine nootdorste dat soutu minnen ende niet laten, ende niet minnen dlant daer du geboren waers, daer du niet en hadts af te levene. Want die de dinc te rechte merken wille soe sijn alle die liede vremde in dese werelt, want niemen en heeft lant anders dan hy hier es geherbercht; ende saen moeten wy wech. Die merringe in dese werelt al duerde sy dusent jare so en sout niet sijn ene ure na de durentheit der ewicheit vander ander werelt. Ende dat een mensche levede dusent jare, dat en ware anders niet dan ofte hy I ure in ene ghijste gheherbercht ware ende dan voer sire veerde; ende daer omme sijn wy alle vremde in dese werelt.</p>
</div>
<div type="subchapter"><head type="subchapter">332 Die coninc vraecht: Welc es beter oft cracht oft behendicheit?</head>
<p>Sidrac antwort: Cracht es een goet dinc den mensche, nochtan es behendicheit dicke beter; want men dicke met behendicheden doet datmen niet en dade met crachte. In allen dingen der werelt soe es beter behendicheit dan cracht des lichamen, maer cracht es beter der zielen, want voer Gode en doech geen behendicheit no wijsheit der werelt.</p>
</div>
<div type="subchapter"><head type="subchapter">333 Die coninc vraecht: Oft yemen raets vraecht enen anderen sal hy hem te hant berechten?</head>
<pb n="192"/><p> Sidrac antwort: Eest dat yemen raets vraecht enen anderen, essi dan vroet ende wijs ende antwerden can op datmen hem vraecht, soe sal hy antwerden te hant, soe sal hy gehouden sijn voer vroet; ende eest dat hijs soe saen niet gedoen en can, soe sal hij hem bepensen eer hy antwert. Ende en can hijs hem soe saen niet bepensen, soe sal hijs nemen sine vorst vander antwerden. Ende wille hijs dan vollijc vroet sijn des hem gevraecht es, soe gae dicwile ten scriptueren ende ten boeken ende behouden datti leest in sijn herte ende in sijn memorie. Ende alse hijs wel bevroet es soe houde dat staende vromelike, soe datti verwinne met redenen die hy daer iegen segge ende setse onder hem ende en prise hem selven niet. Dan sal hy gehouden sijn voer vroet ende vore philosophe ende hebben lof onder die liede. Die gene die met redenen antwerden connen op elc dat men hem vraecht dat heten philosophen; ende die philosophen sijn die wiseren vander werelt</p>
</div>
<div type="subchapter"><head type="subchapter">334 Die coninc vraecht: Sal de mensce <milestone unit="fol" n="99r"/> eysschen datmen hem sculdich es?</head>
<p>Sidrac antwort den coninc: Die mensche sal eysschen datmen hem sculdich es hovesschelijc ende goedertierlijc, dair hy peinst redene te hebbene ende daer hijt niet quijt laten en wille. Ende bestu sculdich den lieden enich dinc, soe gelde hem hovesschelijc ende goedertierlijc wair by hy dy een anderwerf gereet sy. Want die ghene die hovesschelijc laten ende nemen die hebben deel in der ander goet; ende die ghene die geerne nemen ende node gheven, sy en vinden hulpe no raet in haren orbore.</p>
</div>
<div type="subchapter"><head type="subchapter">335 Die coninc vraecht: Hoe comt dat die uten westen vroeder sijn dan ander liede?</head>
<p>Sidrac antwort: Die uten westen en hebben niet alsoe groote heete der sonnen alse die uten oesten. Alse die sonne gaet op int oesten soe es sy herde heet ende droege ende dan verhit dat lant alte zere ende die ghene die daer sijn. Ende alset [es] in midden den dach soe es die sonne gemene ende gelijc in al die werelt alsoe verre alst tijt ende redene es. Ende alsi nedert om dat naken savons, soe nemt sy haren keer ten westen ende es niet alsoe heet alsi was; ende en hebben dair ghene hitte alsoe dat hare hersenen dair gene nose en hebben vander hitten. Ende om dese redene soe sijn die van west vroedere dan die van oest. Ende dat moechdi cort daer ane merken: <pb n="193"/> die ginge in ene stede daer die sonne wel heet scene op sijn hoeft ene corte stonde, hy mochte werden dul ende verliesen sinen sin. Noch es daer ene andere redene: die uten westen mogen eten hete spise in allen tiden vanden jare dat sy hem niet en deert. Ende waert dat de van oesten alsoe [aten, het soude hem] zere deren ende dat compt bider natueren des lants daer sy inne geboren sijn. Die uten westen sijn mits der coutheit daer sy inne geboren sijn vele sterkere ende vastere van complexien.</p>
</div>
<div type="subchapter"><head type="subchapter">336 Die coninc vraecht: Welc es scoenre ende meer te prisene aen dwijf soe scoen lijf soe scoen gelaet?</head>
<p>Sidrac antwort: Man ende wijf die volmaect sijn van haren leden daer sy te samen sijn, soe es dat scoenste ghelaet vele scoenre dan de scone lichame; wit oft swert hy es bedect metten clederen, maer tgelaet ende daensichte es altoes ontdect ende alle die lieflijcheit es in daensichte ende int gelaet dat daensichte toent. En die <milestone unit="fol" n="99v"/> hem sette daer toe datti ghenoechte woude hebben in te siene nederweert, dat ware groote sonde. Ende daer omme segge [wy] dat tscoen aensichte dat geheel ende volcomen es scoenre es dan de scone lichame.</p>
</div>
<div type="subchapter"><head type="subchapter">337 Die coninc vraecht: Ofte een man vint enen anderen man op sijn wijf, wat sal hy doen?</head>
<p> Sidrac antwort: Eest dat een man vint enen anderen man die sijn wijf scint, al stoert hijs hem dat en es geen wonder. Ende dat sal hy nochtan liden rastelijc ende goedertierlijc ende salse castien hovesschelijc; want die scande ende die blame comt vanden wive, want gheen man en mochte hebben wijf met foertsen hy en woudse dooden. Ende men en sal haer des faits nemmermeer verwiten lelijc no voert bringen want sy souts te wers doen. Maer hy sal swigen ende bergen sine gramscap ende die wantrouwe van sire herten. Ende soe een man meer dair omme peinst soe hy sotter es; want al vint een man een anderen by sinen wive, sy en eest niet allene diet doet in de werelt. Ende omme dat ongeval, dat hem soe groot dunct van sinen wive, soe en es hy niet doot ende daer omme en selen die boeme haer vrucht niet verliesen, no die watre en selen daer omme niet verdroegen, no die liede ende ander creatueren en sijn daer omme niet doot, no God onse here en sal de werelt daer omme niet struweren. Ende al duncket hem swaer, het dunct anderen lieden niet; ende en wistijs soe en deret hem twint. Ende daer omme sal <pb n="194"/> hijt lichtelike laten liden ende omme hare quaetheit hem selven niet verteren no bederven. Want alle die manne die liggen by anders mans wive sijn honde ende arger dan honde. Ende alle die wive die hem geven tote enen anderen man dan tote haren wettegen man, die sijn gelijc der stinckender corren die de honde verslinden. Ende daer omme en soutu om de vule onweerde(r) dinc dy niet verslaen no onteren al te male. Maer draech die dinc heymelijc ende goedertierenlijc, dat sal dine vrome sijn aen ziele ende aen lijf. Ende dat sal Gode ghenoechlijc sijn ende den duvel leet sijn.</p>
</div>
<div type="subchapter"><head type="subchapter">338 Die coninc vraecht: Sal een mensche gepens dragen omme [sijn] fait ofte omme eens anders?</head>
<p>Sidrac antwort: Na die geestelijcheit soe sal die mensche gepeins dragen <milestone unit="fol" n="100r"/> om eens anders fait. Maer na die lichamelijcheit en soutu pensen om niemens fait dan om dy ende omme die dine. Wat hevestu te doene van dien dat vremde liede doen; ofte sy wel doen, van haren weldoene en hevestu gene bate. Daer omme en soutu niet laden no becommeren dijn herte om hair arch, want sy en maken gheen ghewach no en becommeren [hem] met dinen goede no met dinen quade, ende alsoe soutu hem doen. Te rechte ware hy sot die dair omme pensde ende sorchde dat [die visschen] die int dwater vlieten, souden werden gevaen ende gheten; also ghelijc es hy sot die meer penst omme eens anders [fait] dan omme sijns selfs.</p>
</div>
<div type="subchapter"><head type="subchapter">339 Die coninc vraecht: Sal een mensche Gode blameren ofte betien van sire gramscap [ofte alse hy es in scaden ofte in verliese]?</head>
<p>Sidrac antwort: Gode en mach ghene blame no verwijt genaken, mair men sal hem loven ende dancken ende aenbeden. Oftu sot best ende du dy selven toren ende scade makes met diere sotheit, wat soutu des Gode witen; du sout dat witen dy ende diere versuemtheit. Oftu iet sies dattu niet winnen en moegs met diere ledicheit ende ave nemes van goede, dat en soutu Gode niet tien maer dy selven ende dinen werken. Pine ende aerbeide omme dine neringe ende God sal dy hulpen; ende sette dy ten aerbeide, God sal dy by staen ende geraden. Maer bestu trage ende roekeloes ende du wel pinen moechs dine nootdorste oftu wouts, ende des niet en wils mits diere vadheit, wat scoude hevet des God? Du eischs Gode dine <reg orig="noot|dorste">nootdorste</reg> <pb n="195"/> liggende al stille, hy en saels niet doen; maer wiltu aerbeiden soe sal hy dy geven dine nootdorste. Ware een man in een groot diep water ende hy wel swemmen conste ende hem selven niet hulpen en woude maer riep: Gode here hulpt my! Wet dat hem God niet hulpen en woude; maer waert datti hande ende voete ruerde ende holpe hem selven, dat hem God hulpen soude uter noot ende uten anxte daer hy in ware.</p>
</div>
<div type="subchapter"><head type="subchapter">340 Die coninc vraecht: Waer af sal men hebben meer loefs ende prijs soe van den riken soe vanden armen?</head>
<p>Sidrac antwort den coninc: Men sal hebben mere ere vanden riken , dan van den armen, want die rike mach meer eren doen vanden sinen ende van sinen lichame dan die arme. Maer vanden armen machmen hebben meer loefs onder die liede dan vanden <milestone unit="fol" n="100v"/> [riken, want men mach soe clenen dinc niet geven den] armen, hy en heves groote bliscap (van ere cleinre aelmoesenen die hem die rike geeft). Ende hy vertellet onder die liede in eren des geens diese hem gaf ende in allen steden sal hy willen vertrecken van diere giften die hem die goede man gaf ende sal sijns altoes vermanen in goede. Ende gheeft men hem omme Gode, soe heeft men den danc ende den lof van Gode. Ende eest datmen geeft enen riken man, hy en sal lichte den lof no de gifte niet vort setten onder die liede. Want by aventueren duncket hem te clene ofte hy heeft selcx goets ende rijcheden ghenoech ende alsoe vele alse hy diese hem gaf ende en saels hem ghene ere willen seggen noch oec prisen omme alsulke gifte, omme dat die liede mochten peinsen datti selker giften bedorste. Ende hier omme soe heeft men meer loefs vanden armen dan vanden riken ende mere van Gode dan vanden lieden.</p>
</div>
<div type="subchapter"><head type="subchapter">341 Die coninc vraecht: Salmen dienen alle die liede?</head>
<p>Sidrac antwort: Men sal dienen alle die liede ende men en sal niet achten wat lieden dat sijn, soe arme soe rike. Want dienstu enen argeren dan du sijs du does dat [omme Gode of] omme goeden lof; ende dienstu enen beteren dan du sijs dat doestu omme dine ere ofte omme te bat te hebbene van hem. Die dient om ere ofte om loen te hebbene, dien en sal niet vernoyen no verlangen, want die dach sal comen dat hijt hem loenen sal tienvout, diegene dien hy dienst gedaen heeft. Want die den goeden dient van sinen lichame ofte van den sinen, hy en sal hem niet haesten want hy en verliest niet.</p>
<pb n="196"/></div>
<div type="subchapter"><head type="subchapter">342 Die coninc vraecht: Welc es dat smakelijcste dinc dat es?</head>
<p>Sidrac antwort: Dat smakelijcste dinc dat es dats de slaep, want alse du heves grooten lost van slapene, no eten no drincken, no ghene bliscap en soude dy twint hulpen iegen die begeerte van slape; want die lichame en mach niet leven sonder slapen. (alsoe allen creatueren leven sonder slapen). Alsoe alse alle creatueren leven biden winde: ende sonder den wint niet sijn en mochten, alsoe en mogen sy niet sijn sonder slapen. Want God mits sire goedertierenheit die wel kinde de crancke natuere des menscen, soe maecti den dach ende den nacht omme datti des daechs aerbeiden soude ende des nacs rusten ende metten slape verwinnen allen aerbeit ende moetheit des wercx. Mair <milestone unit="fol" n="101r"/> hadde God gewilt, hy hadt altoes dach ghemaect ende omme de raste maecte hy den nacht. Also [wel] hebben die beeste [ende] die vogele genoechte inden slaep alse hebben die liede. Ende die slaep es geestelijc ende hy es gelijc der locht diemen gevoelt ende niene siet. Het en es geen beeste soe clene no worme, sy en moeten slapen; ende en [es] gheen dinc die ruert, die leven mach sonder slapen [sonder] de vissche; want soe wat de locht gevoelt dat moet slapen.</p>
</div>
<div type="subchapter"><head type="subchapter">343 Die coninc vraecht: Van wat manieren selen sijn coninge ende ander heren?</head>
<p>Sidrac antwort: Die coninge ende die lants heren selen sijn ierstwerf getrouwe van haren lichame, van haren woerden ende van haren werken ende van haren iugemente. Dair na selen sy sijn vroet, voersienich, hovesch ende goedertieren. Daer na selen sy sijn vrome ende coene van haren lichame; daer na selen sy sijn milde ende gevende ende daer na selen sy sijn fier ende hert den quaden, elcken na dat sine mesdaet es, gaet aen lijf oft aen let. Eest dat sy sijn getrouwe van haren live ende van haren woerden, soe doen sy Gode lieve (ende van haren worden) ende groote ere hem selven. Sijn sy vroet ende voirsienich, dat bedarf hem wel, want sy hebben vele [volcx] te berechtene. Sijn sy hovesch ende goedertieren, dat voeget hem oec herde wel ende bat dan enen clenen, want sy hebben groote ere ende God es hem hout. Sijn sy coene, vrome ende stout van haren live, dat behoert hem oec wel te sine, want hare liede nemen exempel daer ane ende pensen dat sy al sulc souden sijn. Sijn sy milde ende gevende, dat behoert hem oec wel; daer omme sijn sy lief getal ende besitten hare heerscapien te rasteleker. Ende sijn sy fel ende hart den genen die quaet doen, dat behoert hem oec wel toe omme die <pb n="197"/> quade te versagene ende gelijc te doemen die arme ende die rike. Dit sijn de gebode die hem God ghegeven heeft ende geboden te houdene ende anders en sal sijn geen coninc no here.</p>
</div>
<div type="subchapter"><head type="subchapter">344 Die coninc vraecht: Die coninghe ende die lants heren selen sy mede varen striden?</head>
<p>Sidrac antwort: Die coninghe ende lantsheren selen ten iersten ende ten vorsten trecken uter herbergen ende uter stad te stride weert, alsoe dat hem hare liede na volgen selen. Ende [eer sy comen ten stride soe selen sy ordineren ende] maken hare battaelgien wiselijc ende met stouten gelate ende selen behouden een deel vanden goeden in hare <reg orig="ghe|selscap">gheselscap</reg> <milestone unit="fol" n="101v"/> ende int achterste van al den battaelien bliven sterckelijc ende stoutelijc. Ende sien sy dat hare liede ghescoffiert sijn ende dat sy hebben ghene macht iegen hare viande, soe selen sy selve stoutelike voert trecken ten vianden weert; soe selen dander vercoenen ende herte maken. Ende sien sy dat hare battaelgie minder ende crancker es dan hare viande, sy selense troesten ende goet exempel seggen haren lieden ende soe vromelijc hem saten tharen vianden weert alsoe oft sijt al ghewonnen sagen. Ende geen coninc no ander here en sal sijn in dierste battaelgie noch in dandere, maer altoes in dechterste, want al there leget an hem. Ende es hare battaelgie gescoffiert, soe sijn alle dandere gescoffiert, want des heren lichame es vore alle dandere. Ende moeten sy emmer ondergaen ende sy ontcomen, sy mogen vercovereren op enen anderen tijt.</p>
</div>
<div type="subchapter"><head type="subchapter">345 Die coninc vraecht: Welc es <milestone unit="interpolation" n="openi533" />(<hi rend="italic">(Oris:) van cleedinge</hi>)<milestone unit="interpolation" n="eindi533" /> die beste verwe die es?</head>
<p>Sidrac antwort: Die meeste vernaemde cledinge die es dats root, want dats coninclijc ende mogelijc boven dandere verwen. Ende sy geeft groot confort den genen diese draecht ende condicheit van herten ende grote ere den lichame, want sy es gelijc der sonnen. Die witte cledere horen den ingelen. Daer omme eest ene edele weerde cledinge ende sy doet hebben den genen diese cleden soete herte ende minnende ende maect goede hersenen ende es gelijc der manen. Die groene cledinge es sonderlinc want dats cledinge ons levens ende [van] alle[n] andere[n] creatueren; want God heefter mede ghecleet die vruchte van eerterike daer wy af leven. Want dat edel dinc alse die vruchte, die onthouden den mensche hare lichamen, selen te rechte ghecleet sijn met diere edelre werder verwen. God <pb n="198"/> hadde mogen maken die vruchte van andere verwen dan van groendere, maer alsoe edelre dinc woudi geven alsoe edele verwe. Ende oec es sy gelijc den cruden. Die blauwe cledinge es gelijc den firmamente ende sy es ene edel cledinge ende sy doet sijn den ghenen diese draecht edel, goedertieren ende van goeden gelove. Die ander verwen en sijn niet genoemt met rechte ter cledingen der menschen op eerterike.</p>
</div>
<div type="subchapter"><head type="subchapter">346 Die coninc vraecht: Welc es dat groenste ende verste dinc dat es?</head>
<p>Sidrac antwort: Dat groenste ende verste dinc dat es dats water. Het vergroit alle dingen; en dade dwater het en souden sijn <milestone unit="fol" n="102r"/> ghene groene dinghen. Ende het vergroit alle dinge op berge ende montaengien daert niet groien en soude en dade dwater van reghene ofte van dauwe.</p>
</div>
<div type="subchapter"><head type="subchapter">347 Die coninc vraecht: Welc es tfetste dinc dat es op eerterike?</head>
<p>Sidrac antwort: Die eerde es dat vetste dinc vander werelt, die ons ghevet die vruchte daer wy by leven mits den wille Goids, ende hare vetheit. Want alles des de mensche leeft na den lichame comt vander eerden, eest coren eest fruit, eest cruut ende al datmen eet ende drinct.</p>
</div>
<div type="subchapter"><head type="subchapter">348 Die coninc vraecht: Welc es beter in die ure vander doot: ofte grote hope oft groot berou?</head>
<p>Sidrac antwort: Die twee sijn de beste dingen die men hebben mach ende sonderlinge ende altoes hope in die ure vander doot. Want al hadde een mensche wel gedaen al sijn leven ende en haddi ghene hope des ewelijcx levens ende hy in wanhopen storve, hy bleve ewelijc verdoemt. Ende heeft een sondere alsi sterft goede hope, dat(tene) dontfermicheit Goids die soe groot es, hem alle sine sonden vergeven mach ende hy sterft in dien hope, hy blijft behouden ende die hope comt van berouwe.</p>
</div>
<div type="subchapter"><head type="subchapter">349 Die coninc vraecht: Salmen die doode beweenen?</head>
<p>Sidrac antwort: Men sal beweenen die doode ende droeve sijn om die quade ende blide ende vrolijc sijn omme die goede. Alse die goede mensche sterft die in Gode geloefde ende sine gebode hielt, soe salmen blide sijn ende maken groote feeste, want men es seker datti sal comen ten eweliken levene. Ende omme alsulken menschen en sal men niet hebben dan bliscap ende feeste. Ende alse die quade sterft die in Gode niene gelovede ende sine gebode niet en hilt, soe salmen droeve sijn ende serich, want hy ewelijc verdoemt es.</p>
</div>
<div type="subchapter"><head type="subchapter">350 Die coninc vraecht: Wat salmen seggen alse men slapen </head>
<pb n="199"/><p> gaet ende alse men opstaet ende werweert salmen thoeft keren?</p>
<p>Sidrac antwort: Alse men slapen gaet, salmen houden die hande op te hemele weert ende dancken Gode (ende) sinen sceppere oetmoedelijc ende seggen dese bedinge: Here God almechtich scepper hemelrijcx ende eerterijcx, in Uwe hande bevele ic minen geest; [Here ghewarich God] hebt mijns genade ende bescermt my vanden viant ende van sire macht. Ende dan salmen slapen. Ende dus salmen oec houden daensichte ten oesten weert des mergens alse men op staet <milestone unit="fol" n="102v"/> ende seggen oec aldus. Want toesten daer die sonne op gaet dats daensichte vander werelt ende van daer compt de gracie Goids.</p>
</div>
<div type="subchapter"><head type="subchapter">351 Die coninc vraecht: Die en hadde maer enen cul, soudi mogen kint winnen ende waer by es deen clene ende dander groot?</head>
<p>Sidrac antwort: Die maer enen cul en heeft, hy mach alsoe wel kint winnen alse die maer een oge en heeft ende hem gehulpt metter andere. Deen cul es groot ende dander cleine; die groote cul es die hy ende die clene es die zij. Ende alle die clene kindere die gewonnen werden dore die aderen vanden clenen culle dat sijn [sien ende dore die aderen vanden groten culle dat sijn] hien. Ende [God] eer hy den mensche maecte, soe oirdineerdi alle dingen alsoe sy sijn souden [ende diere den mensche behoeven soude]. Ende alsoe maecti alle dingen na recht ende redene.</p>
</div>
<div type="subchapter"><head type="subchapter">352 Die coninc vraecht: Die kindere van X jaren oft van min, by wat redenen en winnen sy ghene kindere <milestone unit="interpolation" n="openi530" />(<hi rend="italic">(K:) noch die meiskene niet en ontfaen</hi>)?<milestone unit="interpolation" n="eindi530" /> [<hi rend="italic">de aanvullende regel ook in B en in de druk</hi>]</head>
<p>Sidrac antwort den coninc: Die kindere van X jaren ochte van min en sijn noch niet volmaect no volcomen in al selc werc, noch haer natuerlijc saet en es noch niet volcomen no soe rijp no sterc ghenoech. Want sy sijn alse een jonc boem die noch ghene vrucht geven en mach ende die vrucht gheeft alsi comen es te sinen saysoene; ende die ierste vrucht die hy geeft en es niet alsoe goet alse dandere die daer na volcht. Alsoe es dat ierste natuerlijc saet dat die kindere maken alsi tote haren saysoene comen sijn. Die kindere die daer af comen (sijn) moeten sijn clene van personen ofte clene van sinne; want hare vader ende hare moeder en sijn noch niet volmaect van sinne, van stercheden no van grootheden. Daer omme es die vrucht gelijc daer sy af comen es ende al des gelijc van beesten ende van vogelen.</p>
</div>
<div type="subchapter"><head type="subchapter">353 Die coninc vraecht: Die duvele hebben sy altoes pine <milestone unit="interpolation" n="openi530" />(<hi rend="italic">(K:) in dander werelt</hi>)?<milestone unit="interpolation" n="eindi530" /> [<hi rend="italic">de aanvulling ook in  B en H</hi>]</head>
<pb n="200"/><p> Sidrac antwort: Die duvele van dier uren dat sy vielen uten hemele hadden sy groote pine. Ende alsoe saen alsi hadden den overmoet iegen haren sceppere soe hadden sy die pine des viers; ende alsoe saen vielen sy neder vanden hemele, som inden gront vander hellen som op deerde, som inde locht. Ende in welker steden dat sy sijn soe berren sy alse een vier in grooter pinen. Ende alst comt ten dage des oirdeels soe sal hare pine dobbeleren in <milestone unit="fol" n="103r"/> mere pinen, want dan selen sy geworpen werden ende gebonden inden gront der hellen ende selen daer bliven sonder inde.</p>
</div>
<div type="subchapter"><head type="subchapter">354 Die coninc vraecht: Welc sijn die stercste stride diemen vecht?</head>
<p>Sidrac antwort: Die stercste stride diemen vint dat sijn die coringen des duvels ende die wreetste; want ander stride inden ende saechten enegen tijt maer des duvels stride dueren altoes, slapende, wakende, gaende, kerende, etende, drinckende; ende die en machmen niet verwinnen dan met vastene, aerbeidene ende met goeden gepeinse [te] Gode onsen sceppere ende met gedincken der doot ende met verdrachlijcheden. Daer omme seggen wy dat de strijt des duvels dalre stercste es, want hy es lichamelijc ende geestelijc ende ander stride en sijn maer lichamelijc.</p>
</div>
<div type="subchapter"><head type="subchapter">355 Die coninc vraecht: Wat liede salmen meest ontsien?</head>
<p>Sidrac antwort: Men sal de ghene meest ontsien die Gode twint en ontsien, want sy hebben quade herte vol des viants ende alderhande quaetheden ende en hebben in hem ghene ontfermherticheit ende genade; ende soe wiese in hem niet en heeft, hy en ontsiet Gode niet ende dair omme salmense ontsien; ende soe wie Gode niet en ontsien sijn gelevert den duvel. Ende sy en roken niet wat sy doen, eest quaet eest goet, op dat hare begeerte voldaen zij. Ende dese liede salmen ontsien, maer die ghene die Gode ontsien sijn vol van genaden, want dontfermherticheit die in hem es en laet hem gheen quaet doen, al hadden sijt gepenst te doene. Maer sy ontrecken hem van haren wille ende bedincken hem ende ghevoelen hare doecht ende pensen omme Gode ende om hare doot.</p>
</div>
<div type="subchapter"><head type="subchapter">356 Die coninc vraecht: Hoe sijn de kindere gelegen inden lichame harer moeder?</head>
<p>Sidrac antwort: Mits der macht Goids sijn sy gelegen inden lichame harer moeder, hare knien in hare vust geloken vore hare <pb n="201"/> ogen. Ende sy sijn dair in grooter bliscap ende sy wouden wel dat sy nemmermeer daer ute en quamen, ute diere bliscap daer sy in sijn; daer omme dat sy noch niet [ghevoelt] en hebben die locht vander werelt. Ende sy wanen dat ander bliscap en es dan inden lichame harer moeder. Maer alsi biden wille Goids geboren werden ter werelt ende die locht gevoelen, soe en willen sy nemmermeer comen danen sy quamen, want sy vergetens omme de soetheit vander werelt, alsoe dats hem nemmermeer en gedinct.</p>
</div>
<div type="subchapter"><head type="subchapter">357 Die coninc vraecht: Hoe salmen <milestone unit="fol" n="103v"/> toenen die redenen ten gherechte als men dinct?</head>
<p>Sidrac antwort: Hevestu dingen te toenene voer tgerechte, dat soutu [toenen] cortelijc, vroedelijc ende met sterker herten. Ende [eest] dattu toens ende seges cortelijc, die wiseren selent te bat onthouden metter herten ende selent connen vertrecken ende toenen(t) voir dy; eest dattu segs vroedelijc, soe selen(t) sijt tere ende te liefleker horen ende verstaen. Ende segstuut met sterker herten soe en bestu niet verbloet no verbabeert ende soe getrouwet men dy te bat, want vele liede sijn die haer recht verliesen in een gedinge, om dat sy versaect ende verscaemt sijn ende ontsetten hem haer recht, al eest dat sy recht hebben.</p>
</div>
<div type="subchapter"><head type="subchapter">358 Die coninc vraecht: Sal de mensche toenen sine wijsheit onder onconstege liede?</head>
<p>Sidrac antwort den coninc: Die ghene die hare wijsheit toenen onder simple ende onconstege liede die doen sotheit, gelijc oft sise toenden onder die beesten. Want die beesten en soudens niet verstaen ende alsoe en doen oec die onverstandege liede; want soe wat die wise pijnt ende aerbeit om te toenene ende te leerne den simpelen onverstandegen lieden, dat verliest hy, want sy verstaen niet datmen hem seget. Maer mits hare simpelheden ende sotheden soe seggen sy dat alsoe niet en es alse die vroede seggen, maer na hare wise ende na hare seggen soe willen sijt verstaen ende smaken. Ende met dusgedanen lieden salmen cort liden sonder pinen [ende sonder storen] mair onder die vroede liede salmen wijsheit toenen ende conste; want daer es hy gehoert ende verstaen.</p>
</div>
<div type="subchapter"><head type="subchapter">359 Die coninc vraecht: Waer by es deen wijn wit ende dander root?</head>
<pb n="202"/><p> Sidrac antwort: Doe Noe plante den iersten wijngaert in de werelt mits den wille Goids, soe nam hy planten die in die eerde bleven [waren] na die diluvie, ende woude maken alsoe hem God geboot witten ende rooden wijn. Ende maecte XL planten die hy in XX daghen planten, want elcx daechs plante hij twee planten: ene des daechs ende ene snachs. Ende [die] ghene die hy plante des daechs, omme die hitte des daecs vander sonnen die wert root; ende die ghene vander nacht die wert wit [omme die coude vander manen] ende [omme] dat God alsoe woude. Ende omme dese redene es de rode wijn heetere dan dandere.</p>
</div>
<div type="subchapter"><head type="subchapter">360 Die coninc vraecht: Die beesten ende die vogelen hebben sy sprake <milestone unit="fol" n="104r"/> onderlinghe ofte verstaet deen den anderen?</head>
<p>Sidrac antwort: Die beesten ende die vogelen en hebben ghene verstannesse van spraken daer deen den anderen met verstaen mach gelijc menschen. Ende en geloeft des niet alse een beeste ende een vogel crijt [dat sy] dair by enege dinc spreken ochte seggen willen mits den critene, maer sy doen alsoe mits hare natueren. No beesten no vogelen en verstaen twint dene den anderen, want die ghene die crijt en weet niet watti seget noch die ghene oec diet hoort, maer hets hare sede van natueren dien hare God gegeven heeft.</p>
</div>
<div type="subchapter"><head type="subchapter">361 Die coninc vraecht: Welc hulpt der zielen bat, ochte die weldaet diemen hare doet alsi es op eerterike oft alsi es in dander werelt?</head>
<p>Sidrac antwort: Deen ende dander hulpt den ghenen die sijn int vagevier, maer den ghenen die verdoemt sijn ter hellen en hulpt deen no dander. Maer wet dat ene weldaet beter es gedaen [in] sinen levene dan C. die men doet na sine doot. Dits alsoe gelijc alse die ginge int donckere ende droege een licht voir hem, iegen den ghenen die dlicht hadde achter hem; maer daer om niet, tgoet datmen achter hem na doet verlicht herde zere vander pinen ende herde saen, eest dat sy niet verdoemt en sijn.</p>
</div>
<div type="subchapter"><head type="subchapter">362 Die coninc vraecht: Welc es die vroetste mensche van eerterike?</head>
<p>Sidrac antwort: Adam was die vroetste mensche die ie quam in eerterike. Ende wet dat die name een kint van enen jare ochte van min ende men alle daghe lude soete snaerspel, dat soete luut soude soe tempereren sine hersenen ende sine bloet purgeren ende alsoe versoeten sijn herte, dat in XXV jaren ofte in XXX jaren soude sijn ene vanden vroetsten van eerterike.</p>
<pb n="203"/></div>
<div type="subchapter"><head type="subchapter">363 Die coninc vraecht: Welc es dat beste smakende vleesch dat es?</head>
<p>Sidrac antwort: Dat beste smakende vleesch dats van dieren dier men die cullen ute dede ende lietse lopen int bosch ij jare ofte iij ende mense dan vinge ende aetse, soe soude mense vinden dat soetste ende dat smakelijcste vleesch vander werelt.</p>
</div>
<div type="subchapter"><head type="subchapter">364 Die coninc vraecht: Mach eneghe ziele weten datmen doet in die werelt?</head>
<p>Sidrac antwort: Enghene ziele en mach weten wat men werct in al de werelt op enen dach, no astronomijn no devijn, maer de goede astronomine mogens weten een deel. Die ghene die sijn selen int hemelsche paradijs <milestone unit="fol" n="104v"/> na de comst des vrays propheten die selen claerlijc sien al de werelt dore ende dore ende al dat men doet goet ende quaet, want sy selen dan sijn vander natueren der ingle. Ende alsi sien datmen sonde doet soe sijn sy herde droeve; maer dat en es geen rouwe van pinen, want in hemelrike en mach niet sijn dan ioye ende bliscape; maer hem es leet dattie menschen doen iegen haren sceppere om dat sy verdoemt selen sijn.</p>
</div>
<div type="subchapter"><head type="subchapter">365 Die coninc vraecht: Hoe mochten die clene beestelkine ende die clene wormkine ghesprait werden al die werelt dore?</head>
<p>Sidrac antwort: Sy worden ghesprait over al die werelt metten winde diese droech vanden enen lande in dandere. Ende doen en plagen beesten [no] vogelen deen dander tetene alsoet God woude voir dien dat sy ghesprait waren in al die werelt; doen begonsten ierst deen den anderen tetene. Maer te voren leveden sy vander vrucht van eerterike.</p>
</div>
<div type="subchapter"><head type="subchapter">366 Die coninc vraecht: Waer by hebben die ionge clare sie dan doude?</head>
<p>Sidrac antwort: Een kint van enen jare heeft herde clare sien ende wonder eest dat sy niet en sien de sterren inde(n) locht sdaechs. Ende te haren iiij jaren soe mindert hem haer sien ende van X jaren toten XX jaren soe sijn sy in enen poent; ende van XXX jaren tote XL jaren soe houtse hare al eens op dat sy van siecheden niet en mindert. Die ionghe hebben die hersenen groene ende alle groenheit maect goet licht. Ende die oude hebben die hersenen out ende verdroecht ende daer omme en mogen doude niet hebben alsoe goet sien alse die ionge.</p>
</div>
<div type="subchapter"><head type="subchapter">367 Die coninc vraecht: Welc es die scoenste vogel die es?</head>
<pb n="204"/><p> Sidrac antwort: Die hane es die scoenste vogel vander werelt, want hy heeft vele goets dies dander vogele niet en hebben. Dierste es dat de hane ghecroent es, dander datti sporen heeft; dat derde, dat [God] hem heeft ghegeven te kinnene die uren vanden daghe ende vander nacht. Ende hy es meer jalours op sijn wijf dan enich man ende hy es milde ende ontspaert dat coreken ende gevet sinen wive. Die hane maken oec stride metten anderen ende vechten om die meesterscap ende de ghene die den anderen verwint hem doen dandere reverencie ende ontsien hem.</p>
</div>
<div type="subchapter"><head type="subchapter">368 Die coninc vraecht: Welc es die scoenste beeste die es?</head>
<p>Sidrac antwort: Die scoenste beeste ende die <milestone unit="fol" n="105r"/> stercste ende die ghehulpichste die es dats tpeert, want metten perde hout men dlant ende al die werelt ende die heerscapien. Ende daer met wint men ere ende lantscape. Ende en es ghene beeste die gaen mach geladen (dan) haren pas sonder dat peert; dat es geladen alsoe dapper alse een ander beeste die niet geladen en es. Tpeert salmen minnen, prisen ende eren boven alle andere beesten.</p>
</div>
<div type="subchapter"><head type="subchapter">369 Die coninc vraecht: Welc es die edelste vogel die es?</head>
<p>Sidrac antwort: Die bie es dedelste vogel die es; die arbeit ende beiaget die gesonde der menschen ende vliecht eten van allen bloemen daer sy ute drinct die soetheit mits den wille Goids, ende maect honich dat gheneest der menschen lichame van qualen ende van siecheden; ende maecter af was, daer men scone lichte af maect ende medicine ende ongewente.</p>
</div>
<div type="subchapter"><head type="subchapter">370 Die coninc vraecht: Welc es de goedertierenste beeste die es?</head>
<p>Sidrac antwort: Dat lam es die goedertierenste beeste die es. Men wilt seggen dat die osse ende dlam sijn benedide ootmoedege beesten. Dat lam es simpel ende onnosel, die osse aerbeit om die nootdorste smenschen ende sijns selfs ende omme die nootdorste van vele andere beesten. Die osse en heeft ander ambacht dan dlant te winnene omme die vrucht van eerterike te hebbene dier men niet ontberen en mochte.</p>
</div>
<div type="subchapter"><head type="subchapter">371 Die coninc vraecht: Welc sijn die vermalendijtste beesten die sijn?</head>
<p>Sidrac antwort: God mits sire genaden en vermalendide noit dinc dan den duvel allene, daer om datti hem woude gelijc sijn; ende ander creatueren en vermalendide [hy] niet. Want die beesten die ghevenijnt sijn ende anxtelijc sijn mits hare venine en sijn niet vermalendijt, want sy houden wel ende doen die dingen daerse <pb n="205"/> God toe geoirdineert heeft ende sy loven ende dancken haren sceppere.</p>
</div>
<div type="subchapter"><head type="subchapter">372 Die coninc vraecht: Welc sijn die verstandichste beesten die sijn?</head>
<p>Sidrac antwort: Die verstandichste beesten die sijn dat sijn de simme ende die hont ende die bere, dat hebben sy vander natueren die hem God ghegeven heeft. Doe Noe in darke was inder tijt der diluvien soe waren dese iij beesten altoes naest hem voer dandere beesten; ende doe sy gingen uter arken waren sy die lesten die van hem scieden, want mits hare verstannesse hadden sy anxt dat de diluvie weder keren soude.</p>
</div>
<div type="subchapter"><head type="subchapter">373 Die coninc vraecht: Die vogele vander iacht waer omme en drincken <milestone unit="fol" n="105v"/> sy niet?</head>
<p>Sidrac antwort den coninc: Sy en drincken niet daer omme dat sy vliegen hoge meer dan andere vogele ende hebben altoes die locht ende tcoude ende hebben die natuere dat sy niet veel drincken en mogen; ende alsi selc stont drincken dats iegen dat sy vermuten selen.</p>
</div>
<div type="subchapter"><head type="subchapter">374 Die coninc vraecht: Die geboerte des Goids soens wanneer sal sy sijn?</head>
<p>Sidrac antwort: Die geboerte des Goids soens sal ghescien by vele wonderen. Ene groote sterre sal baren des daechs, een groot rinc sal gaen omme die sonne root alse purpere. Ene fonteine van olien sal springen uter eerden; het sal pays sijn in al die werelt. Ene stomme beeste sal spreken. Die beeste, vogele ende vissche selen verbliden; die duvele selen verdroeven. Ende ten viij dagen van sire gheboerten soe sal hy besneden sijn omme te vervulne die wet ende te toenene datti es gewarich God ende mensche.</p>
</div>
<div type="subchapter"><head type="subchapter">375 Die coninc vraecht: Dese sterre ende die tekenen wat bedieden sy?</head>
<p>Sidrac antwort den coninc: Die sterre bediet die goede mensche ende daer omme sal sy sijn sonderlinge claer omme dat die here van allen dingen wilt sijn geboren. Die rinc om die sonne bedijt sine soete godheit, die verlichten sal sine heyleghe wet; want sine wet sal alsoe puer ende alsoe claer ende also suver sijn alse die sonne. Die verwe vanden roden purpere bediet die passie ons heren. Die fonteine vander olien bediet sine ontfermherticheit die hy ontfaen sal inde maget. Die peys bediet die ghewarege vrede die geboren sal <pb n="206"/> sijn in eerterike, dat es hy selve. Die beeste die spreken sal bediet dat ongelovege volc dat hem keren sal ten Goids sone. Die duvele selen serich sijn dair omme datti dieghene es die de helle breken sal ende sine vriende nemen daer ute ende hem selven hair pine dobbeleren sal. Die beeste, vogele ende vissche selen bliscap hebben daer omme dat sy gevoelen selen. dat haer sceppere menscheit ane genomen heeft ane die benedide maget.</p>
</div>
<div type="subchapter"><head type="subchapter">376 Die coninc vraecht: Alse die Goids sone geboren sal werden, sal hy iet meer weten dan een [ander] kint?</head>
<p>Sidrac antwort den coninc: Alse die Goids sone geboren sal werden, op die ure sal hy weten alle dinc alse God, want in hem sal sijn die trisoer van alre sciencien die ie waren ende sijn selen ende na sine mogentheit sal hy mogen doen alle dinc. Maer <milestone unit="fol" n="106r"/> hy sal willen houden de natuere des menschen allene sonder sonde.</p>
</div>
<div type="subchapter"><head type="subchapter">377 Die coninc vraecht: Waer sal die Goids sone wandelen alse hy es een kint?</head>
<p>Sidrac antwort den coninc: Alse die Goids sone es een kint soe sal hy trecken met sire moeder int lant van Egipten ende hy sal willen toenen dat Moyses was een ghewarich prophete. Want alsoe Moyses telivereren sal te sinen tiden tfolc van Israel vanden coninc Pharo ende leiden sal int lant van promissione, also sal de Goids sone die goede telivereren uter demsterheit der hellen ende setten int ewelike rike. Ende na sinen vij jaren salne die heyleghe gheest leiden int hemelsche leven. Ende om ons exempel te ghevene soe sal hy willen gheboren sijn; ende hy sal willen sijn gedoept int water omme exempel te gevene den volke dattet hem mede sal doen doepen int water dat hy geheilicht heeft met siere doepen. Dat water es contrarie den viere, het dwaet ende suvert onsuver dinghe ende het bluscht den dorst ende het gheeft den mensche scoenheit. Aldus gelijc soe dwaet [dat water] des heylichs geests die sonden af int doepsel, want sy selen gedoept sijn inde wet des Goids soens, ende sal hem weder ghegeven werden dat beelde Goids dat sy verloren hadden mits die sonden van Adame onsen iersten vader.</p>
</div>
<div type="subchapter"><head type="subchapter">378 Die coninc vraecht: Sal de Gods sone sijn een scoen kint?</head>
<p>Sidrac antwort: Hy sal sijn een scoen kint alse hy spreken sal met sinen jongeren op den berch van Tabor ende sijn aensichte blicken sal alse die sonne ende sine cledere wit selen sijn alse die snee. Maer na sine vorme sal hy sijn [ghedaen] alse een hoge persoen.</p>
</div>
<div type="subchapter"><head type="subchapter">379 Die coninc vraecht. Waer omme sal toch God laten sterven synen zone [ende by wat redenen sal hy sterven]?</head>
<pb n="207"/><p> Sidrac antwort: Om onderhoricheit, want hy sal onderhorich sijn toter doot ende hy sal gherechtich mensche sijn in al sijn leven ende in sijn predeken. Van dier onderhoricheit soe sal comen die menschelijcheit toter godheit. Wie es hy die sinen sone soude leveren [toter doot] om te verlossene sinen knecht? Alse onse here sien sal dat sijn sone sal doen soe scoen een werc, datti sal willen sterven ende vechten iegen den duvel om te verlossene den keytijf Adame, soe sal hijs hem gestaden te stervene ende in deser manieren sal hy willen toenen sine minne in die werelt, want hy sal geven sinen sone omme te copene sinen knecht. Die vader sal geven sinen sone ende hem selven ende dat al van minnen; ende hy sal sterven na die menscheit ane een hout <milestone unit="fol" n="106v"/> omme te verlossene dien die overmits thout verdoemt was ende met siere doot sal hy af dwaen die sonden der menschen. Want sine minne es mere dan al die sonden vander werelt ende alsoe ghelijc alse sijn leven sijn sal heileger dan al die werelt, alsoe sal sine doot sijn meere dan al de doode der menschen.</p>
</div>
<div type="subchapter"><head type="subchapter">380 Die coninc vraecht: Wie selen sy sijn die dooden selen den Gods sone?</head>
<p>Sidrac antwort: Een volc dien hy sinden sal sine gebode die selen maken enen raet onder hem omme hem te doodene. Maer ander liede selene dooden ende hy sal doot sijn XL uren, dat sijn iiij [werf] X, om datti aen hem sal trecken die iiij partien vander werelt, die doot selen sijn ane die X gebode vander wet. Ende hy sal sijn int graf twee nachte ende enen dach. Die twee nachte bedieden die ij doode der menscen, deen aen den lichame ende dander aen die ziele. Die enen dach bediet sijn heylege doot, daer hy met verlossen sal al die sterven in sine wet, ende sine ziele sal varen int hemelsche paradijs. Ende hy sal seggen toten dief die by hem hangen sal: op desen dach saltu sijn met my int paradijs. Daer na sal hy varen ter hellen ter middernachte na sine opverstannesse ende sal die helle beroeven van den zielen die hy setten sal int paradijs des hemels. Daer na sal hy weder comen te sinen lichame int graf [ende sal opverstaen. Ende haddi alsoe saen opverstaen alse hy geleit was int graf] soe haddemen geseget datti niet doot en ware, maer datti vermoit ware vander pinen die hy ghedoecht hadde. Ende alse hy opverstaen es, soe sal hy troesten sine vrienden die serich waren van sire doot. Ende hy sal op verstaen op den iersten dach vander weken <pb n="208"/> dat es de Sondach, want hy sal willen vernieuwen die werelt met sire opverstannessen.</p>
</div>
<div type="subchapter"><head type="subchapter">381 Die coninc vraecht: Wat sal ghescien na sine doot?</head>
<p>Sidrac antwort: Hy sal sijn XL daghe met Enocke ende met enen anderen gherechten man int eertsche paradijs ende die ghene die opverstaen selen met hem. Ende hy sal na sine opverstannesse scoenre sijn vij werven dan die sonne ende in die vorme selene sien sine jongeren. Ende hy sal hem vertonen na sine opverstannesse xij werven metten ioncxten dage ten oirdeele.</p>
</div>
<div type="subchapter"><head type="subchapter">382 Die coninc vraecht: Sal de Gods sone varen inden hemel allene?</head>
<p>Sidrac antwort: Alle die ghene die opverstaen selen met hem selen op varen met hem inde vorme daer sy in waren voer sine passie ende selen alsoe varen tote boven den wolken; ende dan sal hy varen inden <milestone unit="fol" n="107r"/> hemel inde gedane doen hy hem toende opten berch sinen jongeren. Ende omme drie saken en sal hy niet varen inden hemel alsoe saen alse hy op verstaen sal sijn. Ierstwerf omme datti sal willen, dat sine apostelen weten seker datti opverstaen sal sijn ende dat sine sien ende eten ende drincken met hem. Anderwerf om datti wil toenen die X gebode vander wet mits den iiij ewangelisten diet al bescriven selen van hem. Dat derde es om [dat sijn huys inden hemele sal sijn XL dagen na sijnre passien ende omme] datti na de XL dagen senden sal sinen heyleghen gheest sinen apostelen.</p>
</div>
<div type="subchapter"><head type="subchapter">383 Die coninc vraecht: Die Goids sone sal hy enich huus hebben op eerterike?</head>
<p>Sidrac antwort: Die Goids sone sal hebben een heylich huus op eerterike, dat welke sal geheten sijn die heylege kerke ende dat sal sijn sine bruut. Ende alsoe ghelijc alse thoeft des menschen es boven den lichame, alsoe sal hy ende sijn huus sijn I lichame omme die eersamheit sijns lichamen.</p>
</div>
<div type="subchapter"><head type="subchapter">384 Die coninc vraecht: Die lichame des vrays propheten sal hy altoes sijn in eerterike?</head>
<p>Sidrac antwort: Sijn lichame sal altoes sijn op eerterike in sijn heylege huus metter macht die hy sal geven sinen jongeren ende sine ministren, want hy sal sijn tere tafelen by hem ende sal broot nemen ende sal te hem seggen: Nemt ende eet mijn vleesch, dits mijn lichame ende mijn bloet. Wet dat alle diegene die nemen selen <pb n="209"/> ende ontfaen selen desen lichame Goids weerdelijc, sy selen alle behouden sijn. Want die ministre die na comen selen, selen sacreren van broede metten woerden die sy seggen selen ende metten tekene des crucen die sy maken selen daer op, alsoe dat dat broot vleesch werden sal ende bloet. Want sonder bloet en mach geen menschelijc lichame sijn. Ende alsi doot sal sijn aen dat cruce ende gesteken met ere glavien in sijn rechterside, soe dat dbloet datter ute sprinct geven sal sijn sien dengenen diene steken sal, also sal sijn heylege lichame, diemen maken sal in sijn huus, geven licht ende sien den menschen. Want in hem selen sijn menschelijcheit ende godheit, vleesch ende bloet; want sonder bloet en sal hy niet sijn moghen, want altoes heeft die lichame die leeft bloet in hem. Die gene die macht selen hebben van makene den lichame ons heren van broede selen herde weerdich sijn. Want alsoe saen alsi seggen selen die heylege woerden daer op ende maken die tekene des crucen, alsoe saen sal daer sijn lichame ende bloet des vrays propheten vol van levene. Al waert <milestone unit="fol" n="107v"/> datter waren M broede voer hem ofte meer ofte min, te hans selen sy sijn lichame des vrays propheten des Goids soens. Ende die gene diene maken selen, selene selve ontfaen ende ghevenen den volke ende sy selen alle een sijn ende deen niet betre dan dandere. Ende die ghene die den lichame Gods maken selen, selene op heffen hoghe ende toenen den volke in teken datti es boven inden hemele ende datti daer es jegenwordich. Ende diene daer siet, siet Gode, om datmen dincken sal dat de Goids sone quam in eerterike ende mensche wert ende hem leverde ter doot aent cruce (ende) om ons te verlossene ende omme dat sine alle daghe sien mogen in verlatenessen van haren sonden allen den ghenen diene ontfaen gherechtelijc. Maer al dat volc en salne niet ontfaen anders dan die ghene die in hem geloven selen ende sine gebode doen selen. Ende die ghene die hem niet bekeren en willen ende met ganser herten niet en geloven beternesse te doene en selen hem niet ontfaen. Die clene kindere die Gode niet en weten om hare joncheit en selene oec niet ontfaen [want God om hare suverhede es altoes in hem. Die ghene die in hem niet geloven en willen selene oec niet ontfaen]. Maer willen sy hem bekeren ende ghenoech [doen] soe selen sine ontfaen. [Ende diene anders ontfaen dan voirseit es die selene ontfaen te] hare verdoemenesse, want hy keert weder <pb n="210"/> in hem selven ende en blijft daer niet; ende sy werden ghekeert int ewelike vier.</p>
</div>
<div type="subchapter"><head type="subchapter">385 Die coninc vraecht: Sal elc goet ende quaet mogen maken den lichame des vrays propheten?</head>
<p>Sidrac antwort: Neen sy niet anders dan die ghene dies macht hebben selen in sijn heylege huus, al eest dat sijs niet weerdich en sijn. Want die lichame des vrays propheten en sal niet mogen gemindert sijn biden mensche, alsoe gelijc alse die sonne niet en mach besmet sijn, op wat vulnessen dat sy scijnt; noch oec te scoenre sijn in wat scoenre steden dat sy comt. Ende diene weerdelijc ontfaen, in hem sal hy bliven; ende diene ontfaen ende des niet weerdich en sijn, daer in en sal hy niet bliven, maer hy sal op varen inden hemele mits den ingelen. Ende alsoe saelt sijn alse God sal geven sinen lichame sinen ministren, soe sal daer een sijn, diene niet ontfaen en sal ende alle dandere selene ontfaen. Ende met hem sal hy bliven, want sine minnen ende in dien enen en sal hy niet bliven, want hine niet minnen en sal. Ende die en sal anders niet ontfaen dan broot allene; ende met dien broede sal de viant varen in sinen <reg orig="lic|hame.">lichame.</reg> <milestone unit="fol" n="108r"/> Ende aldus sal hy bliven met hem diene [weerdelijc ontfaen; maer met hem diene] onweerdelijc ontfaen en sal hy niet bliven ende sy selen ontfaen hare ewelike verdoemenesse.</p>
</div>
<div type="subchapter"><head type="subchapter">386 Die coninc vraecht: Die gene die macht hebben selen te makene den Goids sone, selen sy van beteren werken moeten sijn dan andere lieden?</head>
<p>Sidrac antwort: Alle die minne no die macht van makene sinen lichame noch (no) al dat voirdeel ende weerdicheit die hy hem gegeven heeft en mogen Gode niet ghenoech doen no behagelijc sijn, dan allene met goeden werken te doene. Ende eest dat sy qualijc houden haer ambacht, sy selen mere verdoemt sijn dan dandere. Hy salse maken herden van sinen scapen; ende eest dat sise qualijc hoeden soe datse de wolf grijpt, sy selen dair vore antwerden voir Gode ende selen ontfaen groot torment.</p>
</div>
<div type="subchapter"><head type="subchapter">387 Die coninc vraecht: Salmen altoes moeten maken den lichame des vrays propheten?</head>
<p>Sidrac antwort: Men sal sinen lichame maken allene om sinen wille ende om sine bruut die heilege kerke ende omme die salicheit al des volcx. Ende die ghene diene maken selen omme giericheit ende omme prijs ende voirdeel van eerterike ende omme dat sy geerne rijc worden op eerterike, sy verraden den Goids sone; ende alle die gene diene <pb n="211"/> ontfaen met quaden consciencien sy crucene. Ende al eest dat sine maken, des en es hy te minder niet noch te beter. Ende wet dat herde zere swaren die zielen der ghene diene ontfaen selen alse hem verboden es vanden berechters vander heyleger kerken.</p>
</div>
<div type="subchapter"><head type="subchapter">388 Die coninc vraecht: inden tide des Goids soens sal die werelt dan zere vermenichfuldicht sijn?</head>
<p>Sidrac antwort: Inden tide des Goids soens so sal de werelt sere ghemenicfuldicht sijn. Ende die werelt sal altoes menichfuldegen meer ende meer ende ten inde van der werelt sal sy mere ghemenichfuldicht sijn dan sy ie was.</p>
</div>
<div type="subchapter"><head type="subchapter">389 Die coninc vraecht: Hoe groot mogen wel sijn de hemele ende die helle daer al tfolc in moet dat was, dat es ende dat sijn sal?</head>
<p>Sidrac antwort: Ware al dat volc dat was ende sijn sal ende daertoe C.M. werven meer al te samen in hemelrike, ende elc van hem hadde ene groote woeninge omme tontfane dusent menschen ende elc van desen M. hadde oven, bachuus, moelen ende boegaert, soe en souden sy niet vullen dat tiendendeel van hemelrike ende aldus eest vander hellen.</p>
</div>
<div type="subchapter"><head type="subchapter"><milestone unit="fol" n="108v"/> <hi rend="bold">390</hi> Die coninc vraecht: Welker es meer oft die geboren werden ofte die sterven?</head>
<p>Sidrac antwort: Dergere die geboren werden es vele meer dan die sterven, al blijft een groot deel volcx in enen strijt op ene ure, diere xxiiij es onder dach ende nacht. Ende en es ghene ure van dien, op elke en werden geboren M. menscen in die werelt. Ende waer der doder meer dan der geboerne, die werelt en mochte niet meren mair altoes minderende sijn.</p>
</div>
<div type="subchapter"><head type="subchapter">391 Die coninc vraecht: Welc es mere soe de gracie Goids oft sine gramscap?</head>
<p>Sidrac antwort den coninc: De gracie van Gode es also zere groot dat geens menschen herte ghepensen mochte, want sy es mere dan alle die dropelen vander zee ende al dat sant van eerterike ende al dat haer van menschen ende van beesten die ie waren ofte sijn selen. Ende dese alle waren te samen ende daer toe meer dan men gepensen mochte, nochtan es de gracie Goids vele mere den ghenen diese verdienen te hebbene; want die gene die sine gracie hebben moete[n], eest cort eest lanc, emmer comen [sy] te siere eweliker glorien. Maer alle die dinge die vore genoemt sijn moeten inden, ende [sine gracie mach nemmermeer inde] nemen. Ende elc die sine gracie begeert ende sinen wille doet, hy heeft sine gracie sonder inde. <pb n="212"/> Maer tquaet dat de mensche doet en comt niet van Gode, want in Gode en es niet dan gracie ende ontfermherticheit. Maer tquaet dat de mensche doet keert weder op hem diet doet.</p>
</div>
<div type="subchapter"><head type="subchapter">392 Die coninc vraecht: Die ghene die in hemelrike comen ende nemmermeer hebben en selen inde, en selen sy nemmermeer ouden ende en selen die quade van hare pinen nemmermeer verteert werden?</head>
<p>Sidrac antwort den coninc: Dieghene die sijn selen in hemelrike en selen nemmermeer verlanc hebben noch ouden, mair sy selen altoes sijn jonc alse kindere ende snel alse vogele die vliegen ende licht alse die wint, wit alse die snee, blickende alse die sonne, vroet alse ingele, gheeert alse een coninc, ghetrouwe alse die minne ende alsoe gesont ende alsoe gans alse dat fier. M. jaer daer en sijn hier niet ene ure. Ende die inde [helle] sijn selen hebben erscap, droefheit, jammerheit, anxt, scennesse, hatie, weeninghe, martelie, siecheit, quale ende torment, alsoe dat hem een dach sal duncken dusent jare. Ende geerne souden sy willen sterven ende die doot sal hem vlien; ende die vor hem bade, hij dade iegen den <milestone unit="fol" n="109r"/> wille Goids. Want alle die beden die ie waren oft sijn selen en mogen hem twint hulpen. Ende hem die sijn int [vagevier] hulpen die beden herde zere ontladen van hare pinen; ende die in hemelrike sijn selen en hebbens niet te doene. Maer hem salmen bidden dat sy bidden voir den mensche onsen here. Ende alse men bidt voir hem die int vagevier sijn ende hulpt, soe dat sy ter glorien comen, sy bidden voert voer die ghene die hem geholpen hebben; ende dit sal ierst sijn na de doot des Goids soens.</p>
</div>
<div type="subchapter"><head type="subchapter">393 Die coninc vraecht: Diegene die in hemelrike sijn selen, selen sy sijn naect of ghecleet?</head>
<p>Sidrac antwort: Sy selen sijn bloet ende naect van allen scalcheden ende van quader begeerten ende selen sijn gecleet metten clederen der gracien ende der glorien, alsoe alse Adam ende Yeve ghecleet waren inden paradise eer sy daden iegen haren sceppere ende sy en selen ghene scaemte hebben no scalcheit van haren leden onderlinge.</p>
</div>
<div type="subchapter"><head type="subchapter">394 Die coninc vraecht: Welc es de weertste stat van eerterike?</head>
<p>Sidrac antwort: Die weertste ende die edelste stat van eerterike dats Iherusalem, want sy staet in midden eerterike ende die daer es [es] alsoe na Orienten alse Occidenten ende dwers weder omme. Ende dat lant sal sijn dlant van promissioene daer doerdeel des Goids soens <pb n="213"/> sal gedaen werden, alse hy anderwerf sal comen doemen levende ende die doode alse die werelt inden sal.</p>
</div>
<div type="subchapter"><head type="subchapter">395 Die coninc vraecht: Alse die werelt inden sal ende die Goids sone doemen sal levende ende die doode, welc selen dan sijn die levende alst al doot sal sijn?</head>
<p>Sidrac antwort: Gheestelijc ende lichamelijc sal hy doemen. Die levende selen sijn die ghene, die sine vriende geweest hebben ende die weerdich selen sijn des ewichs levens ende der geselscap der ingele inden hemele. Ende die doode selen dieghene sijn die in haer leven quaet waren, in hem niet geloven en wouden ende weerdich selen sijn der pinen der hellen inde geselscap der duvele.</p>
</div>
<div type="subchapter"><head type="subchapter">396 Die coninc vraecht: Die stat des Goids soens die in midden staet der werelt, wat sal haers gewerden na sine doot?</head>
<p> Sidrac antwort: De stat des Goids soens sal ane vochten werden ende beseten van menegerande lieden ende van menegerande tongen. Ende vele coninge selense begheren te hebbene omme hare weerdicheit. Ende vij werven sal sy werden gewonnen ende gedestruweert ende vele goeder liede selen daer werden gevaen ende ghedoot. <milestone unit="fol" n="109v"/> Dierste liede die dan regeren selen ende onder hebben selen die stat na die doot des Goids soens, dat selen dieghene sijn diene dooden selen; daer na selense onder hem hebben dat volc des Goids soens, die ierstwerf bekeren selen te Gode; daer na die Grieken selen daer regeren langen tijt ende selen sijn in haren tiden die meeste heren ende die mogenste en selen by na weten alle behendicheiden ende arten van der astronomien. Dese liede met haren heerscapien selen hem verheffen datse God sal neder worpen ende sal doen werden gheboren enen man die hem al tlant nemen sal ende iagense daer ute ende selen verliesen hare macht ende hare wijsheit.</p>
</div>
<div type="subchapter"><head type="subchapter">397 Die coninc vraecht: Wat manne sal hy sijn die [den] Grike[n] die soe mechtich sijn selen, dat lant nemen sal?</head>
<p>Sidrac antwort: Hy sal sijn een arm man lelijc ghescepen, herde [ende hoeder] van kemelen ende sal werden geboren by den duvele ende en sal in sijn begin hebben maer XL mannen van machte. Ende met rade des duvels sal hy bedrieghen ende verleiden vele liede die hy keren sal aen hem. Ende hy sal winnen een groot deel van eerterike ende [oec] op tfolc des Gods soens ende sal setten sinen volke ene wet herde quaet ende herde berume mits den vermanene des duvels. Metten sweerde sal hy hem hogen ende doen ontsien ende <pb n="214"/> metten swerde selent die sine al verliesen daer na, dat sy behouden selen min dan terdendeel van sire macht, dats te wetene die Sarasine; alsoe dat [sy] selen sijn onderdaen den volke des Goids soens, dats te wetene den Latinen ende andere nacionen die tlant winnen selen. Daer na selen comen die Tarteren die ongeloveger sijn ende selen winnen Spaengien een groot deel ende andere eylande vander zee [ende al tlant omtrint die zee]: Turkie, Ermenien, Surien ende tgroote Inden ende dat clene Babilonien; want die meeste partie van desen lieden selen afgode aenbeden.</p>
</div>
<div type="subchapter"><head type="subchapter">398 Die coninc vraecht: Dat quade volc die Sarasine, selen sy dat lant iet lange houden in hare heerscapien?</head>
<p>Sidrac antwort den coninc: Sy selent houden enen tijt; daer na sal een conincrike in Vranckerike sijn daer goede liede selen sijn, vast gelovende in Gode; ende daer sal een coninc sijn die Karle heeten sal, die dat quade volc die Sarasine destruweren sal ende sal hem nemen thuus mits den wille Goids ende salre vele verslaen ende sal bekeren vele liede ende vele lande toter wet des Goids soens. Ende dan sal dat quade volc die Sarasine comen <milestone unit="fol" n="110r"/> in dienste ende onderdanich sijn den volke des Goids soens.</p>
</div>
<div type="subchapter"><head type="subchapter">399 Die coninc vraecht: Wat sal daer na ghescien?</head>
<p>Sidrac antwort den coninc: Na die doot des [coninx] Karels selen comen die van over zee van Nort ende selen vele lants winnen op die vule Sarasine ende selen winnen Bareta ende Anthiochen ende die stat des Goids soens Iherusalem. Ende vele salre wederkeren danen sy quamen ende dandere selen dair bliven ende dlant houden enen langen tijt. Ende daer na sal comen een coninc van orienten die heten sal Saladijn ende sal tslants vele winnen op tfolc des Gods soens, dats te wetene die Latine, ende die werde stat van Iherusalem. Ende enen tijt daer na soe sal een vule volc comen van tusschen ij geberchten dats te wetene Tarterien ende selen winnen al orienten. Na desen tijt sal een coninc comen van desen onwerden volke van Babylonien die vele ongelijcx doen sal den volke Goids; ende sal op hem winnen dlant ende sal struweren Rabatta ende Anthiochen ende salt bringen in grooter destruxien.</p>
</div>
<div type="subchapter"><head type="subchapter">400 Die coninc vraecht: Wat sal daer na ghescien?</head>
<p>Sidrac antwort: Hier na over ene tijt selen die van Noert west passen die zee met grooter macht om te winnene die stat van <pb n="215"/> Iherusalem, maer sy selen hem anders keren ende en selen gheen oirboer doen ende selen weder achter weert keren. Ende desen lieden en sal anders geen heerscapie blivende sijn in dat lant dan allene Trabaf, dats (allene) Babilonien. Ende over enen tijt hier na soe selen die van Noert west weder comen ende passen die zee ende selen winnen al dlant met fortsen; ende alle die fortrasen selen sy houden enen langen tijt. Ende een van hem sal bliven houdende dlant iegen die ghene die comen selen uten geberchte; want tusschen hem ende die uten gheberchte en sal maer sijn ene ryviere diemen noemt Coude Water, die comt ute orienten. Dese man sal eysschen ene edele vrouwe van Babilonien te wive ende die gene die here dair sal sijn vanden lande en sal hem die vrouwe niet willen geven tenen wive. Die gene sal des grooten niet hebben int herte ende sal poegen om dlant te verradene, ende sal ontbieden de gene van tusschen ij bergen ende salse over laten liden die ryviere ende sal in hare hulpe sijn ende selen al dlant winnen van Babilonien ende selen daer ute jagen die ghene die vaste gheloven in Gode. Ende die ghene van binnen der stat van Babilonien selen ute comen ieghen die vanden gheberchte ende metter <milestone unit="fol" n="110v"/> macht van Gode soe selen sise [scoffieren ende] iagen over die ryviere ende selene vaen diese verriet. Ende daer na over enen tijt selen dese vanden gheberchte concorderen iegen tfolc des Goids soens, dats te wetene die Grieken, om te winnene die stad van Trabaf dats Babilonie; ende selen comen met grooter fortsen ende selen winnen al tlant, alsoe dat hem nemmeer bliven en sal van al den lande dan ene stat op die zee (van) Alexandrie ende noch ene fortreche int lant van Trabaf, dats Babilonie, vanden hospitale, ende selen vele dooden vanden volke des Goids soens Latine ende selen al tlant winnen ende houden enen langen tijt ende selen rijcheden winnen op de stat Iherusalem. Ende daer na enen tijt selen die van Noerden met grooten moede ende fortsen versamenen een groot here, want sy selen versoent sijn onder hem. Ende dit groote volc sal versamenen in ij partien ende selen hem sceden; deene partie sal trecken ten Grixen die dan hulpen [selen den Tarteren ende winnen selen een groot deel van] den lande van Romenien; dander partie sal willen hebben tfolc van Alexandrien dat houden sal op die zee. Ende sy selen vergaderen [ieghen] hare viande ende sy selense scoffieren lelijc ende selen af winnen tlant <pb n="216"/> ende selen [se] na volgen XL dage dats te [wetene tote] Baldach ende daer selen [sy] bliven twee jare. Ende alle daghe sal hulpe comen haren viande; ende op enen Disendach selen sy vergaderen dene iegen dandere. Den iersten strijt selen verwinnen dat volc des Gods soens Latine ende over enen halven dach daer na selen hare viande verwinnen met machte over hem ende selense scoffieren lelijc, ende selense iagen in hare lande ende selenre vele dooden. Ende vele selenre verdrincken in die ryviere die heet Cout Water ten overlidene. Ende sy selen trecken te haren lande int Oesten danen sy quamen. Dan selen dese trecken over die voerseide ryviere ende selen anderwerf winnen al tlant des Goids soens Iherusalem ende Babilonien, alsoe dat hem niet bliven en sal dan Alexandrie op die zee ende die fortse tusschen die twee gheberchte. [Dese iammerlike mare sal comen int lant van Noert dats te wetene in Occidenten.] Ende daer na ten rechten iij jaren ende V maenden soe selen sy weder comen ende passen de zee met grooter macht; ende met sal overpassen die vader vanden huuse des Goids soens dats te wetene die paus, ende vele coninge ende lants heren ende die coninc vander wet dats die keyser. Ende sy selen winnen al dlant ende selen hare viande worpen ute haren lande ende selenre vele verslaen ende selense iagen tote Baldach daer sy vore waren ghescoffiert; ende dair selen sy bliven ende sterken ende toe nemen alle daghe. Ende die <milestone unit="fol" n="111r"/> ander partie na drie maenden ende enen dach op enen Sondach selen vergaderen iegen dese. Ende die vader vanden huse des Goids soens sal gaen tote sinen volke ende sal hem gebieden te slane inden name Goids onder sine viande; [dan selen sy slaen ten vianden] ende selense scoffieren. Ende dat sal die felste wijch sijn van eerterike soe vele sire slaen selen ende selense iagen xxxvij dachvaerde verre, tote dat sy comen selen ten droegen boeme. Ende daer selen sy bliven V maenden ende hem sal ghene vitalie ghebreken.</p>
<p>(<hi rend="italic">(K:) Ende onder hem sullen si hebben alle die landen ende tmeeste deel van den volke sal bekeren ten ghelove Gods ende die niet bekeren ne willen sullen si alle thooft of slaen met enen zwaerde. Ende waert dattie crude entie stene entie bomen spreken mochte[n] si souden segghen: hi es onghelovich die an den Gods sone niet </hi></p>
<pb n="217"/><p><hi rend="italic"> ghelooft. Ende over V maenden daer naer sullen hare vianden weder versaemen ende comen tieghen hem ende anderwarf sullen si scandelike werden ghescoffiert. Daer sullenre so vele doot bliven datter van XX cume een ontgaen sal ende sullense van daer iaghen voort toten droghen bome.</hi>)</p>
<p><milestone unit="interpolation" n="openi528" />(<hi rend="italic">(B:) Deen parthie van dien selen nemen eenen anderen wech ende trecken te hairen lande weert, dats in Gryecken, want die meeste parthie sal van dair sijn. Ende dander parthie sal trecken te Tartaryen weert want sij van dair sijn. Ende als dit volc des Godssoens van Occidenten sijn sal ten drooghen boome soe sullen sij dair bliven omtrent twee maende ende alle daghe sal hen vytaelge ende provance na volghen van allen ziden ende alle tvolc ghemeyne dat sal aen hen trecken om dwonder dat sij zien selen aen hen. Ende selen zegghen in hairer spraken: op desen dach dede opverstannesse [die Gods sone. Ende sij sullen nemen den paeschdach dat hy opverstont vander doot ten levene]. De vader van den huyse des Godssoens sal messe zinghen onder den drooghen booem ende in dier ure dat hy sacrificie doen sal soe sal die booem vergroyen ende worpen uut loovere ende bloemen. Dan soe sal alle dat volc weten dat die gratie des Godssoens sal neder comen sijn op hen ende dat sal beteekenesse sijn dat sij ghewroken selen hebben die groote scande ende moorde die de ghene ghedaen hebben Gode. Ende dan soe selen sij hen zetten voirt te treckene na hare vyande XXV dachvaerde. Dan soe selen sij weder achterweert keeren ende dair soe selen twee drooghe boome sijn ende sij selen trecken toet den verresten de welke soe groot sal sijn datten VII manne niet en souden connen omvessemen ende hy sal bynnen hol sijn. Dat es by der grooter woesthinen dair die dach maer en merret eene ure des daeghs aen dat inde dair de zonne opgaet. Dan selen sij bezetten die lande om die te verhoedene ende selen weder keeren achterweert toet Jherusalem ende in Babylonien. Dair na selen comen die van Indien ende selen winnen een deel des lants dat eenderande volc sijn sal dat in Gode gheloovet, Nubiene, ende die selen ontbieden soucoirs </hi></p>
<pb n="218"/><p><hi rend="italic"> ende hulpe aenden soudaen van Babylonien. Ende hy sal hen hulpe zenden om dat sij ghelooven in den Godssone ende sij selen scouffieren die van Indien, vele dooden ende vele vaen ende vele salre bekeeren ten gheloove des Godssoens. Ende sij selen dair na bliven onderdaen den soudaen van Babylonien om dat soucoirs dat hy hen dede.</hi>)<milestone unit="interpolation" n="eindi528" /></p>
<p>Daer na op enen tijt selen desen vanden gheberchten comen ende selen accorderen met desen lieden van Noert west ende selen goede ghevriende te samen sijn. Dan selen alle die heren van eerterike sijn in goeden payse ende selen alle onderdaen sijn dien van Noert west dats den Latinen. Dat sal dueren enen langen tijt; daer na sal comen een groot volc ombekint ende ongelovich ende aen afgode hem houdende, ende selen herde vele quaets doen den volke des Goids soens ende selen winnen al dlant vander voirseider ryvieren diemen noemt Coude Water. Daer op selen versamenen drie huse des Goids soens ende selen comen iegen dat volc ende selense alle te nieute maken. Ende dat selve dat te live bliven sal dat sal bekeren toten gelove des Goids soens ende selen deilen dat selve lant vander ryvieren ende selen achter trecken ter stat des Goids soens Iherusalem. Ende dan sal daer sijn onder alle die liede ende die heren goede vrientscap ende goet acoert. Ende omme die goede vrientscap ende trouwe die onder hem sijn sal soe sal elc [de heerscapie willen geven] deene den anderen ende niemen van hem en salse willen ontfaen. Dan selen sy hier toe setten enen dach dair sy alle vergaderen selen omme te makene enen here. Dan sal daer ene stemme comen die seggen sal, wien ment geven sal ende datmen dien setten sal inden setel ende dat menne sacrere. Ende die sal Latijn sijn van Noert westen, aldus sal dierste heerscapie te hem comen van dien lande; ende dandere selen alle blide sijn. Ende dit sal wel recht sijn dat dese liede daer regeren selen boven alle dandere liede, want sy selent ghearbeit hebben ende selen heren sijn van grooter macht; ende om hare oetmoedicheit ende hare ghetrouwicheit soe selen sy willen geven elc den anderen die heerscapie. Ende alsoe vele salre onse here toe doen dat sy weerdeger selen sijn dan dandere ende salse bringen ende starken ter heerscapien. Desen tijt geloven wy dat sal sijn na der geboerte des valsch propheten Antkerst sone des duvels. <milestone unit="fol" n="111v"/> Na desen tijt selen vele steden versincken ende vele berge selen slechten ende vele lande selen verbranden ende versincken. Ende dit selen die lictekene sijn vander comst des valschen propheten.</p>
<pb n="219"/></div>
<div type="subchapter"><head type="subchapter">401 Die coninc vraecht: Wanen sal hy comen die valsche prophete?</head>
<p>Sidrac antwort: De valsche prophete sal werden geboren inde stat van Babilonien van enen quaden wive, die in hare moeder lichame sal sijn vol vanden geeste des duvels. Ende hy sal sijn coninc(x) der coninghe ende al tfolc ende al die werelt sal hy onderdoen met viere dinghen. Hy sal ane hem trecken die edele liede ende die rike met [ghiften ende met] gelovene; in dander maniere sal hy tmate volc aen hem trecken met anxte ende met vreesen die hy hem doen sal ende om die sterke vonnesse die hy op hem wisen sal. De derde maniere es, hy sal sijn soe goeden clerc datti al die vroede clercke verwinnen sal met sire sciencien, want hy sal vol sijn van grooter wijsheit ende sal herde wiselijc spreken ende sal weten alle clergie ende scriftuere; ende hy sal sijn van grooter machte ende crachte; ten vierden sal hy bedriegen lieden van penitencien, dats te wetene mlnderbrueders, moneke ende andere goede liede die de werelt vertegen hebben. Dat sal sijn met clergien, met miraculen ende met tekenen, want hy sal doen comen een vier oft quame uten hemele, dat verbranden sal alle sine viande vore hem. Ende hy sal op doen staen die doode, die oirconde dragen selen van dien datti seit. Ende en verstaet niet datti die doode sal op mogen doen staen, maer die duvele selen comen inden lichame der gere somme die verdoemt sijn; ende sy selen die lichame draghen ende spreken [doen] alse oft sy ghesont waren ende hy salse doen aerbeiden ende lant winnen oft God selve dade. Ende hy sal stichten ende maken die stat des Goids soens Iherusalem ende tfolc vander ierster wet salne ontfaen met grooter eren, want [sy selen comen] van allen partien van eerterike. Maer sy selen weder keren ter wet ende ten gelove des Goids soens metten predeken van ij menschen Enocx ende Helyas, die al die waerheit seggen selen ende predeken ende namaels sal hy [se] doen maertelien ende sterven bitter doot. Ende dese twee goede menschen salmen sien op varen inden hemele metten ingelen. Ende dese valsche prophete salse dooden ende hy sal regneren iij jare ende een half. Daer na sal hy hem pinen te verwinnene die goede gherechte liede ende dan sal menne doot vinden [vander gaedoot], want God <milestone unit="fol" n="112r"/> salne dooden metten geeste sijns monts; dats te verstane dat hy gedoot sal werden mits den gebode Goids. Die dage <pb n="220"/> selen dan ghecort sijn omme die werke, want die daghe selen overliden gelijc dat wy doen, want hy [en] sal [niet] langer regneren dan iij jare ende i half. Die lichame der menschen selen dan mindere sijn dan wy also wy mindere sijn dan onse vorderen.</p>
</div>
<div type="subchapter"><head type="subchapter">402 Die coninc vraecht: Wat sal dan ghescien?</head>
<p>Sidrac antwort: Veertich daghe daer na selen sy bliven omme dat sy ghenoech mogen doen ende beteren van dien dat sy verleit waren met siere subtijlheit. Ende ten oirdele selen twee opverstannesse sijn, dene na die zielen ende dander na den lichame.</p>
</div>
<div type="subchapter"><head type="subchapter">403 Die coninc vraecht: Op wat uren sal doerdeel sijn?</head>
<p>Sidrac antwort: Te middernachte op die ure datti beroven sal die helle, op de selve ure sal hy te livereren sine vriende van deser werelt. Ende op alsulken dach alse hy opverstaen sal vander doot soe sal dordeel sijn.</p>
</div>
<div type="subchapter"><head type="subchapter">404 Die coninc vraecht: Hoe sal de Goids sone comen ten oirdeele?</head>
<p>Sidrac antwort: Hy sal comen alse een mogende coninc die varen wilt in ene stat ende men sine crone ende ander dingen voer hem voert waer by men hem kint datti coninc es, die alle sine viande verwonnen heeft. Alsoe sal comen die Goids sone ten oirdele inder manieren datti opvaren sal te hemele, dat de coere vanden ingelen selen comen vore hem ende dragen sijn cruce; ende dandere selen trompen ende wecken met hare stemmen die ghene die sijn selen inden grave omme dat sy op selen staen ende comen iegen den Goids sone. Ende alle die elementen selen vore hem sijn (die) droeflijc ende dat vier sal vore hem gaen; ende daer selen sijn tempeeste ende gheruchte, want alle die elementen selen hem ondervechten uoer Gode iegen die quade felle.</p>
</div>
<div type="subchapter"><head type="subchapter">405 Die coninc vraecht: Waer sal doerdeel gedaen werden?</head>
<p>Sidrac antwort: Inden dal van Josephat in die werelt ende die felle selen werden geset ter slincker hant Goids ende die goede ende die gerechte ter rechter hant [alse sine scape. Die rechte hant] dats sine glorie; sine slincke hant dats sine gramscap. Die gherechte selen gaen inden hemele ende die felle in die helle.</p>
</div>
<div type="subchapter"><head type="subchapter">406 Die coninc vraecht: In wat manieren van vormen sal hem dan die Goids sone toenen?</head>
<pb n="221"/><p> Sidrac antwort: Den goeden sal hy hem toenen <milestone unit="fol" n="112v"/> in sulcke vorme datti sijn aensichte verwandelen sal voer sine ministre inden berch van Thabor; ende den quaden inder vormen datti hangen sal aen dat cruce.</p>
</div>
<div type="subchapter"><head type="subchapter">407 Die coninc vraecht: Sal daer dat cruce sijn ten oirdele?</head>
<p>Sidrac antwort: Neent niet, maer ene grote claerheit gedaen alse een cruce, die scoenre ende claerder sal sijn dan die sonne. Ende daer sal hy selve doerdeel doen. Ende alse hy dan verwonnen heeft sine viande ende alse hy sine bruut ontfaen heeft, soe sal hy sijn in sire maiesteit, dats te verstane (in) dat de menschelijcheit sal rusten inde godheit.</p>
</div>
<div type="subchapter"><head type="subchapter">408 Die coninc vraecht: Hoe sal dordeel gedaen werden?</head>
<p>Sidrac antwort: De goede die geboren selen werden ende die propheteren selen die comst des vrays propheten des Goids soens; ende die ghene die na hem maertielie dogen selen om hem; ende dair [na] sine ministre ende confessore van sinen huyse; ende die ghene die houden selen hare reinicheit omme die minne van hem ende abstinencie doen selen alse moneke ende gheestelike liede; dese liede selen alle toenen dat sy sijn vander leringen ende exemple des Goids soens. Daer omme selen sy weert sijn te hebbene dat rike des hemelrijcx <milestone unit="interpolation" n="openi533" />(<hi rend="italic">(Oris:) maer die ondeuchdelijcke sullen hebben die helle</hi>)<milestone unit="interpolation" n="eindi533" />.</p>
</div>
<div type="subchapter"><head type="subchapter">409 Die coninc vraecht: Wat sal (noch) daer na ghescien?</head>
<p>Sidrac antwort: Die ghene die ghetrouwelijc bliven selen al haer leven met haren wiven, ende die ghene die beteren selen met aelmoesenen hare sonden ende met penitencien, tote hem sal de Goidssone seggen: Comt ghi ghebenedide mijns vaders, ontfaet dat rike mijns vaders dat u ghereet es vanden beghinne der werelt. Doen ic honger hadde doen gaefdi tetene my, doen ic dorst hadde ghi gaeft my te drinckene. Ic was naect, ghi cleedde my; ic was inden kerker, ghi visenteerde my, [ic was siec, ghi troeste my]. Alse die Goids sone daer sal sijn alse mensche ende alle dandere lichamelijc ende dese redene sal <pb n="222"/> sijn gesproken [dats] daer omme dat elc wel weten sal om wat redenen elc sal sijn verloren ende behouden.</p>
</div>
<div type="subchapter"><head type="subchapter">410 Die coninc vraecht: Wat sal dair (meer) noch ghescien ten ordele?</head>
<p>Sidrac antwort: Die goede ende die quade selen gheminct sijn te samen ende vele salre sijn die goet selen schinen, die nochtan quaet selen sijn. Ende selke selen quaet schinen die nochtan goet selen sijn. Dan selen die goede ingele sceden die goede vanden quade[n] alse men dat grein sceet uten cave ende selen ghesceden sijn in twee manieren. Dene maniere selen sijn die volmaecte liede die doirdeel doen selen metten Goids sone. Dander maniere <milestone unit="fol" n="113r"/> selen sijn die quade die verdoemt selen sijn.</p>
</div>
<div type="subchapter"><head type="subchapter">411 Die coninc vraecht: Wie selen sy sijn die behouden ende verloren sijn selen?</head>
<p> Sidrac antwort den coninc: Die ghene die gehouden selen hebben tgebot Goids, ende die ghene die verseggen selen die comst des Goidssoens, [ende sine ministren] ende die ghene die niet doen en selen iegen die X gebode <milestone unit="interpolation" n="openi530" />(<hi rend="italic">(K:) vander wet die God zenden sal enen mensche, dese sullen behouden sijn. Ende die des niet ne doen ende met haren quaden werken Gods vertien ende sine gheboden niet ne houden, sullen sijn verdoomt ende tote dien sal die Gods sone segghen: Sceet van mi die qualijc sijn ghehoort. Want die goede sullense coren inder waerheit, die gone die niet wel doen ne willen ende die niet gheloven ne willen haren woorden ende hare werken; ende die sal die Gods sone vervaren met sire gramscepe. Ende een vier sal comen ende verslinden ende salse alle verbernen. Ende hi sal alle dinghen domen vredelike ende vulmaectelike ende elken recht vonnesse gheven up die quade. Ende daer bi sal hem dinken dat hi erre es ende dat hi een vreselike ansichte heift omme dat die verdomenesse over hem gaet</hi>)<milestone unit="interpolation" n="eindi530" /> want elcken sal doemen sijns selfs consciencie. Ende alle selen sy clare ende openbare sijn vanden cruce des Goids soens, want alsoe gelijc alse die sonne nu es ghesien van allen menschen, alsoe selen werden gesien ende bekint die consciencie[n] van allen menschen.</p>
</div>
<div type="subchapter"><head type="subchapter">412 Die coninc vraecht: Wat sal God doen na doerdeel?</head>
<pb n="223"/><p> Sidrac antwort: Alse dat oirdeel sal sijn gedaen soe sal die duvele ghestoten werden inden afgront vander hellen ende die Goids sone sal gaen met siere geselscap inde stad sijns vaders, dats in die hemelsche stat. Ende die menscheit des Goids soens ende sijn heylege huus selen dan regneren inde godheit. Die Goids sone sal dan geloeft sijn; ende sy selen dan [alle] te samen bliscap hebben van dien dat sy den Goids sone sien in sire glorien.</p>
</div>
<div type="subchapter"><head type="subchapter">413 Die coninc vraecht: Wat sal dan ghescien ende ghedaen werden vander werelt?</head>
<p>Sidrac antwort: Hy sal altemale bernen, want alse ghelijc alse dwater vander diluvien doode al die werelt ende boven de eerde was XV cubitus, alsoe sal tfier sijn XV cubitus hogere dan die berge. <milestone unit="interpolation" n="openi530" />(<hi rend="italic">(K:) Ende die wondre vanden dinghen ende die pine vander werelt</hi>)<milestone unit="interpolation" n="eindi530" /> <milestone unit="interpolation" n="openi528" />(<hi rend="italic">(B:) ende alle coude ende hitte, wint, donre, blixeme ende alle andre tribulatien vander werelt</hi>)<milestone unit="interpolation" n="eindi528" /> [<hi rend="italic">de aanvulling uit B ook in de druk</hi>] <milestone unit="interpolation" n="openi530" />(<hi rend="italic">(K:) sullen danne alle vergaen sijn ende de elementen sullen danne alle ghepurgiert sijn. Also als onse figuren van onsen lechame verwandelen sullen ende vergaen ende wi ene andre figure hebben sullen harde scone</hi>)<milestone unit="interpolation" n="eindi530" /> <milestone unit="interpolation" n="openi528" />(<hi rend="italic">(B:) ende harde edel</hi>)<milestone unit="interpolation" n="eindi528" /> [<hi rend="italic">deze aanvulling ook in de druk</hi>], <milestone unit="interpolation" n="openi530" />(<hi rend="italic">(K:) also sal die figure van erdrike sijn al wech, ende daer naer sal erdrike hebben ene glorieuse voorme; ende God sal maken niewe hemel ende niewe erde. Ende daer</hi>)<milestone unit="interpolation" n="eindi530" /> <milestone unit="interpolation" n="openi528" />(<hi rend="italic">(B:) naer</hi>)<milestone unit="interpolation" n="eindi528" /> [naer <hi rend="italic">ook in de druk</hi>] <milestone unit="interpolation" n="openi530" />(<hi rend="italic">(K:) sullen die sonne entie mane no die sterren niet up houden van gane no van lopene, als dinghen die alle verwandelt sijn ende verbetert. Want die hemel sal ghecleet worden met glorien des hemelrijx ende der zonnen. Ende die zonne zal VII warf scoonre sijn dan si voren es, entie mane entie sterren sullen ghecleet sijn met harde scoonre claerheit. Dat water dat dwaen sal den lechamen der goeder menschen in dese warelt sal clare sijn dan enich cristael</hi>)<milestone unit="interpolation" n="eindi530" />. Want die ghene die voeden sal den lichame des Goids soens dat sal de eerde sijn; ende daer omme dat sy bedaut sal sijn vanden bloede der goedere diet omme die minne van Gode storten selen soe sal sy verscoent sijn in vele manieren van bloemen, van lelien [ende] van rosen. Want die eerde, die vol es vanden dornen, van distelen ende van carden, sal van Gode ghebenedijt sijn ewelijc duerende ende en sal nemmermeer pine hebben no doghen.</p>
</div>
<div type="subchapter"><head type="subchapter">414 Die coninc vraecht: Wat lichamen selen dan hebben die goede menschen?</head>
<pb n="224"/><p> Sidrac antwort den coninc: Sy selen hare lichamen hebben seven werven scoenre dan die sonne ende lichtere ende selen sijn vanden state of sy waren van XXX jaren.</p>
</div>
<div type="subchapter"><head type="subchapter">415 Die coninc vraecht: Selen sy sijn naect of ghecleet?</head>
<p>Sidrac antwort: Sy selen naect sijn van scalcheden, van nidicheden ende van allen quaetheden ende sy selen gecleet sijn van gracien ende van <milestone unit="fol" n="113v"/> glorien; ende selen hebben vroude ende bliscap ende selen vol sijn van wijsheiden ende van scoenheden. Ende van haren leden en selen sy ghene scame hebben ende al haer wille dat sal goet sijn ende daer omme selen sy vrielijc doen al dat sy willen. Ende in allen steden daer sy sijn willen daer selen sy te hant sijn sonder enich merren. ende en roken anders dincx dan anebeden ende aenscouwen Gode ende dien loven. Ende haren loen es dat sy hebben daenscouwen ons heren.</p>
</div>
<div type="subchapter"><head type="subchapter">416 Die coninc vraecht: Ghedincken sy der sonden die sy daden doe sy waren in die werelt?</head>
<p>Sidrac antwort: Seker ia sy altemale ende selen des hebben grote bliscap dat sy verwonnen selen hebben die sonden van desen eerterike ende overleden, alsoe alse die ridderen vertrecken haren vrienden hoe sy den strijt hebben verwonnen.</p>
</div>
<div type="subchapter"><head type="subchapter">417 Die coninc vraecht: Wat bliscapen selen sy hebben?</head>
<p>Sidrac antwort: Sy selen bliscape hebben die noit oghe en sach no ore en hoerde, no herte en pensde, de God ghereet heeft allen den genen die hem minnen selen, want sy selen hebben ene ewelike glorie ende coever van allen goede duerende sonder inde. Hare lichamen selen hebben vij sonderlinge glorien ende die ziele vij. Die lichamen selen hebben scoenheit, lichtheit, cracht, vriheit, bliscap gesonde ewelijc leven; die zielen selen hebben wijsheit, vrienscap, eendrachticheit, genade, ere, sekerheit ende vroude.</p>
</div>
<div type="subchapter"><head type="subchapter">418 Die coninc vraecht: Wat ginc ierst ute Adams monde?</head>
<p>Sidrac antwort: Tierst dat ghinc ute Adams monde dat was: Gode danc.</p>
</div>
<div type="subchapter"><head type="subchapter">419 Die coninc vraecht: Alse die moeder des vrays propheten sterven sal sal sy dan gedragen werden int paradijs met vlesche ende met beenen?</head>
<p>Sidrac antwort: Die moeder des vrays propheten sal geset sijn by haren sone ende haren stoel sal sijn boven dingele ende boven die potestate ende dominacione ende boven doerdene die sijn selen int paradijs. Ende haer sone salse cronen glorioselijc ende sy sal sijn <pb n="225"/> fonteine der ontfermicheden ende bringen inden wech die gene die ontweget sijn ende geraden die gene die ongetroest sijn.</p>
</div>
<div type="subchapter"><head type="subchapter">420 Die coninc vraecht: Hoe vele kindere hadde Yeve van Adame?</head>
<p>Sidrac antwort: Ieve hadde van Adame haren man XXX kindere sonder Abelle, Sette ende Caym, ende alle sonen.</p>
</div>
<div type="subchapter"><head type="subchapter">421 <milestone unit="fol" n="114r"/> Die coninc vraecht: Wat menschen gheraecten ten eertschen paradise?</head>
<p>Sidrac antwort den coninc: Ieve ende Set haer sone doen sy daer doelden om salve omme te genesene Adame van siecheden, Ende onse here antwerde hem: Sy en sal u te hant niet ghegeven werden; maer alse diegene comen sal, die here, die gheboren sal sijn van ere maget, hy sal u gheven vander salven daer ghi met ghenesen selt uwe lichame ende gesont ende claer werden; dats te verstane dat doepsele.</p>
</div>
</div>
<div type="chapter"><head type="chapter comment">[Slot van de geschiedenis van Boctus en Sidrac]</head>
<p>Nu en wille die coninc nemmeer vragen ende seit aldus: Nu hebben wy ghenoech ghevraect van dingen die wy niet en weten, die oirboerlijc sijn den lichame ende der zielen, alsoe dat wy mogen pensen omme onsen orboer dat wy begonnen hebben; ende daer omme sijn wy comen in dit vremde lant.</p>
<p>Doen sat die coninc Bottus op sijn peert ende sijn volc ende Sidrac sijn meester ende quam ten lande coninc Garaabs, ten torre dien hy maken woude. Ende Sidrac dede comen die metsers ende dede leggen die stene int fondament des torren inden name des vaders ende der heyleger drievuldicheit ende ten XXVsten dage was die torre al volmaect. Ende alse die coninc Garaab sach dat die coninc Bottus hadde volmaect den torre ende al toe bracht, soe was [hy] gheonhoept ende ghescoffiert ende en wiste wat raden ane gaen, ende wiste wel dat sine afgode ende hare macht nemmermeer en mochten iegen die macht coninc Bottus. Ende dede ghereden enen bode ende ontboot ende sochte ane den coninc Bottus genade ende vergeffenesse. Die coninc Bottus ontboet hem weder mits sinen rade ende sijns meesters Sidracx datti sine genade hebben soude, woude hy geloven in Gode van hemelrike ende van eerterike. Hy ontboet hem weder hy soude doen al datti woude. Hier op bekeerde die coninc Garaab te Gode ende brac alle sine afgode die hy hadde. Ende eer die coninc Bottus sterf bekeerdi ende al sijn lant datti hilt ende vele andere lande ende provincien met rade sinen meester Sidracx. Ende na des conincx doot ende Sidracx metter behendicheit des duvels lieten sy <pb n="226"/> alle Gode ende gingen hem af ende keerden te haren afgoden, daer die helle vol es ende sal altoes sijn.</p>
<p>Hier nemt inde dit boec des philosophen ende astronomyns Sidracx die sine wijsheit liete na hem alle dier werelt. Nu bidden wy Gode ghemeenlike den sceppere van al <milestone unit="fol" n="114v"/> datti ons gheve sine gracie, dat wy mogen verstaen ende onthouden ende sette te werke dit, dat dese boec des wijs philosoeps Sidracx ons leert ende wiset ter eren des lichamen <milestone unit="interpolation" n="openi533" />(<hi rend="italic">(Oris:) ende ten oorbore der zielen. Amen.</hi>)<milestone unit="interpolation" n="eindi533" /></p>
</div>
</body>
        <back>
<div><head type="comment">[Epiloog]</head>
<lg><l><milestone unit="interpolation" n="openi530" />(<hi rend="italic">(K:)                Ghelooft zi God van hemelrike</hi></l>
<l>                In sine glorie ewelike</l>
<l>                Dat hi mi so langhe spaerde</l>
<l>                Ende minen zin also verclaerde</l>
<l>                Dat ic dit werc met minen arbeide</l>
<l>                Uten Walsce in Dietsce leide.</l>
<l>                Want ict niewer omme dede</l>
<l>                Dan omme gemene zalichede</l>
<l>                Al der goonre dieze lezen.</l>
<l>                Ic hope God mijn loon sal wezen</l>
<l>                Ende ic bidde hem allen met trauwen</l>
<l>                Die desen bouc selen scauwen</l>
<l>                Dat sij Gode bidden vor mi</l>
<l>                Dat hi mijns genadich sij</l>
<l>                Alst comt te minen laetsten stonden</l>
<l>                Dat hi mi dan al mine zonden</l>
<l>                Verre van mi wille werpen.</l>
<l>                Al in die stat tAntwerpen</l>
<l>                Wast dat ic dit translateerde,</l>
<l>                Doe men Gods iare noteerde</l>
<l>                XIIIc XV ende drie</l>
<pb n="227"/><l>                Bidden wi der maget Marien</l>
<l>                Die den vrayen Gods zone drouch</l>
<l>                Die vriendelijc up hare louch</l>
<l>                Doe zoene met haren borsten zogede</l>
<l>                Daer hi sinen omoet in togede</l>
<l>                Dat hi ons geve sine vrede</l>
<l>                Ende sine helige minne mede</l>
<l>                Ende na dit leven hemelrike.</l>
<l>                Amen segt gemeenlike.</l>
<l>               <hi> Amen.</hi>)<milestone unit="interpolation" n="eindi530" /></l>
</lg>
</div>
</back>
</text>
</TEI.2>
